Vážené poslankyně, vážení poslanci, já myslím, že všichni víme, že hlavní bod dnešní sněmovny bude kauza auditu. Tady jsme se vlastně od pátku dozvěděli, že údajně kvůli mému střetu zájmů a kvůli mé bývalé firmě má Česká republika vracet nějaké peníze. Já bych chtěl jasně říct, že to není pravda. A chtěl bych požádat média, aby to neříkala a neopakovala. Já chápu, že když jsme tady seděli v pátek a pan Kalousek tady slavnostně oznamoval, že přišel audit, a všechna média se začala předhánět, kdo ho dřív zveřejní, a všichni ho zveřejnili, i když je důvěrný, ale to asi nevadí, mně to tedy nevadí. A potom se začali předhánět, jaká částka má být vrácena. Což je samozřejmě lež. Protože ten audit je velice pochybný. A já považuji ten audit za útok na Českou republiku. Za útok na zájmy České republiky. Za destabilizaci České republiky.
Takže se předháněli, jaká částka. Nejdřív 250, potom to bylo 451 a dneska jeden deník - který se také spletl, že v Brně byly údajně na manifestaci 4 tisíce, byl jich tam tisíc - Tak napsal, že se bude vracet 900. A teď se dokonce všichni předhánějí, koho zavřou! Už se tady veřejně kriminalizuje, kdo bude zavřen. Nevím za co tedy.
Já bych chtěl jenom říct, že kvůli Agrofertu a kvůli mně se nebudou vracet žádné peníze. A chtěl bych říct, že za 15 let členství České republiky v Evropské unii jsme na základě korupce, machinací s evropskými penězi vrátili - a teď občané poslouchejte, daňoví poplatníci - 35 miliard korun jsme vrátili. A slyšeli jste někdy média, že by to někdo napsal? 35 miliard za 15 let! A nejen to! Já se k tomu ještě dostanu samozřejmě a velice dlouho o tom budu mluvit, protože myslím, že občané to musí vědět. A ještě nám zadrželi 17,8 miliardy. To nám zadrželi, už nám to drží Evropská unie na základě pochybení - 17 miliard! Takže 35 miliard je pryč, to jste zaplatili vy, daňoví poplatníci, z vašich daní díky tradičním demokratickým stranám, to je jejich výsledek, 35 miliard. Ale kvůli Babišovi a jeho bývalé firmě jste nezaplatili vůbec nic a garantuji vám, že nezaplatíte vůbec nic. Protože bilance Babiše a mé bývalé firmy vůči paní Schillerové a jejímu rozpočtu je, že Česká republika obdržela za Čapí hnízdo 50 milionů a ta firma, která měla na to nárok, je vrátila, takže bilance je plus 50 pro mě a moji bývalou firmu. A tady oni vás připravili o 35 miliard! (Smích z řad opozice.) A já budu o tom velice konkrétně mluvit.
Vraťme se k tomu auditu. Návrh auditní zprávy je nestandardní. Já říkám, že je to pochybný audit - již v rámci doručení. Návrh zprávy byl na stálé zastoupení v Bruselu poslán pouze v papírové podobě, nikoli elektronicky, což vždy předtím bylo. Stálé zastoupení tedy v tomto případě muselo zprávu naskenovat. Například oproti jakýmkoliv jiným takovým dokumentům přišel tento bez průvodního dopisu, není uvedeno, kdo jej vypracoval, a není ani nikým alespoň formálně podepsán. Takže teoreticky kdyby někdo zfalšoval hlavičku Evropské komise a dal by tam nějaké číslo, doručil to na recepci ve středu nějak odpoledne, ještě dopředu volali, že přijde něco důležitého, tak by to klidně mohl být falzifikát, ale já to nepředpokládám. Takže takto důležitý, jak jej všichni označují, úřední dokument nemá základní náležitosti a je pouze pod obecnou hlavičkou Evropské komise. Takže opravdu velice nestandardní. Samozřejmě tady je atmosféra - včera večer ještě Česká televize stále opakovala, a od pátku se to opakuje, ty polopravdy, domněnky, bez toho, aby vůbec někdo počkal na reakci českého státu, českých úředníků, úředníků pod státní službou.
Protože co se píše? A já děkuji všem médiím, že jsem mohl zjistit, kde je ta zpráva. Tam se píše jasně, a teď všichni dobře poslouchejte, to píše Evropská komise: Tato zpráva uvádí prozatímní zjištění, závěry a doporučení auditorů Komise, ty se mohou změnit s ohledem na připomínky a další informace obdržené od národních orgánů. Tato zpráva by proto měla být považována za důvěrnou, dokud nebude následný postup ukončen finálním závěrem. Pokud je celá zpráva nebo její část předána osobám, jichž se audit týká, aby jim umožnili předložit připomínky, ujistěte se, že informace uvedené v tomto odstavci budou předány současně. - Tak to je ta klauzule. Takže důvěrné, předběžné. A my jsme měli tady přece ten případ, kdy všichni tvrdili, že se bude vracet 22 milionů v březnu 2017, a potom se nevracelo, rok a půl. A já chápu, že teď vlastně to bude příležitost, dneska je zase demonstrace, a stokrát opakovaná lež se stává pravdou asi pro některá média.
Takže ještě jednou - pochybný audit, útok na Českou republiku, a znovu opakuji, že se vracet nic nebude. A už se vrátilo 35 miliard, já se k tomu dostanu. Tak ale vraťme se na začátek, jak to všechno vzniklo.
Celou dobu jsem byl obviňován ze střetu zájmů. Poslanecká sněmovna - přijali jste lex Babiš, speciální zákon proti Babišovi. Protože samozřejmě když nás neumíte porazit ve volbách - a my jsme vyhráli šesté volby sedm let od vzniku hnutí a já znovu děkuji všem našim voličům, kteří se nebáli - když nás neumíte porazit ve volbách, tak nás pošpiníte. Chtějí nás znechutit. No nepovedlo se, zase jsme vyhráli! Omlouvám se. Takže já jsem byl celou dobu obviňován ze střetu zájmu.
Takže lex Babiš. A já jsem na základě lex Babiš, který potom způsobil ty problémy starostům, potom všichni zapomněli, že je to lex Babiš, založil dva svěřenecké fondy za účelem zamezení údajného střetu zájmů a oddělení se od majetku, konkrétně se pak do těchto fondů převedlo 100 % akcií společnosti Agrofert, a. s., jejichž jsem byl vlastníkem. Já jsem z Agrofertu odešel koncem ledna 2014, když jsem se stal ministrem financí. A tady - lex Babiš - jsem postupoval podle toho zákona, jak jste si ho tady přijali.
V září 2018 česká nezisková organizace Transparency International podala na Evropskou komisi stížnost, že dochází k porušování unijních předpisů a střetu zájmů. Samozřejmě v dojemné souhře s Piráty, i když si tedy Transparency International pořád neříká politická strana, ale celé to své tvrzení opírají o údaje ve slovenském rejstříku, že jsem konečným uživatelem výhod. Čili že jsem skutečným majitelem podle zákona o legalizaci - pozor - podle zákona o legalizaci výnosu z trestné činnosti a financování terorismu a že fakticky nadále ovládám společnost Agrofert, a. s. Absurdní! Takže podle zákona o legalizaci výnosu z trestné činnosti a financování terorismu já jsem údajně ovládal společnost.
Celá tato konstrukce je nesmyslná jak fakticky, tak i právně. Zákon o legalizaci výnosů a financování terorismu totiž logicky dopadá na úplně jiné situace a tomu odpovídá i jeho terminologie, kterou není možné směšovat s běžnými obchodněprávními situacemi. Právo se neinterpretuje tak, jak se zrovna někomu hodí. U nás v právním řádu uplatňujeme základní interpretační pravidla práva. A já bych chtěl jenom k té Transparency International, proč vlastně o ní tak nehezky mluvím, že se domnívám, že je zkorumpovaná. Komu vlastně ona slouží? Slouží někomu mimo české zájmy? Protože když se podíváte na ty peníze, co oni dostali, tak za roky 2009 až 2017 dostali téměř 15 milionů z Ministerstva vnitra, 14 milionů z Ministerstva zahraničních věcí, Evropská komise jim dala 9,2 milionu. Takže koho vlastně - co to je? Open Society Fund, to je nějaký pan Soros, ten jim dal 9 milionů. (Smích z řad opozice.) A OLAF jim dal 4,2. ODS se směje, ale měla by si vzpomenout, když tady tunelovali České dráhy za vlády ODS, a vy si na to dobře pamatujete, jak vám vlastně za 1,3 milionu korun tehdy kryli vaše lumpárny v Českých dráhách.
Takže já bych chtěl říct, že Evropská komise to tehdy začala prověřovat. My jsme si s panem Oettingerem vyměnili dopisy. 17. 12. 2018 to řešila i vláda. Došlo k výměně právních názorů na interpretaci článku finančního nařízení ohledně střetu zájmů a současně, i když stále trvám na tom, že ve střetu zájmů nejsem, jsem jako vstřícný krok, kterým jsem chtěl zabránit jakýmkoli pochybnostem, odstoupil z Rady ESI, to je rada na fondy. A neúčastním se projednávání bodu vlády, které s ESI fondy souvisí. To si samozřejmě můžete dohledat ve veřejných zápisech o jednání vlády.
Celou dobu se mluvilo o porušování ve vztahu k bruselskému nařízení. Tento audit však mluví o střetu zájmu v rámci českého zákona. Takže podle tvrzení dokumentu to vypadá, že auditoři Evropské unie opisovali od Pirátů a naší legendární zkorumpované neziskovky Transparency International, nebo to prostě psali stále stejní Češi. A mimochodem, ten psychopatický udavač, ten nás stál v korekcích, vážení občané, 800 milionů. To jsme museli vracet, když nás udal v rámci MMR, a policie a Finanční správa nic nevyšetřily. Já se mohu samozřejmě domnívat, jestli ten audit je česká záležitost - mimochodem údajně dva auditoři byli Češi, ale nenapsali se do té zprávy, nejsou tam, a jeden Polák, a nechci spekulovat o tom, že to je útok na V4. Že kvůli tomu, že já tam kritizuji a zrušili jsme s Viktorem Orbánem kvóty a kritizujeme nehospodárnost Evropské komise, že nás Evropský parlament stojí 2 miliardy eur a že nás stojí 877 miliard eur. Já nevím. Snad ne. Doufám, že ne potom, co V4 je problém. V Maďarsku, Polsku a na Slovensku. Téměř to nechci ani říct. A tam samozřejmě se vláda změnila po masivních demonstracích. Takže já pevně věřím, že to tak není. Určitě v rámci toho stanoviska se to dozvíme.
Takže je s podivem, že místo toho, aby Brusel řešil vztah vůči České republice, který řešil v prosinci 2018. A to si pamatujete, že v pátek v noci unikl interní dokument Evropské komise. Dostal to levicový promigrační Guardian a Le Monde. Já jsem se v sobotu ráno vzbudil a měl jsem 50 esemesek. Interní dokument, nějaký, pro někoho, nevím, proč unikl. Jak teď. Důvěrné. Všichni to mají. Takže já se divím, že místo toho, aby Brusel řešil vztah vůči České republice, tak řeší, jestli já jsem konal v souladu s českým zákonem. Přitom jsem to celé udělal proto, abych dodržel český zákon, který jste přece přijal jen kvůli mně. Proto se mu také říká lex Babiš. A na ústavní stížnost zatím nikdo nereaguje.
Firma Agrofert, já jsem vložil do fondu na základě toho, že mně česká legislativa řekla, že pokud chci být v politice - a tady hlavně jde o to, abych nebyl v té politice, proto se děje, co se děje, nesmím tuto firmu vlastnit ani ovládat. A dělal jsem to přesně podle zákona lex Babiš, tak byl schválen českou Poslaneckou sněmovnou. Předběžný návrh auditní zprávy uvádí nesmyslné tvrzení, že mám být ve střetu zájmů tím, že mám být skutečným majitelem a že ovládám Agrofert prostřednictvím fondů. Celé to stojí na absurdní konstrukci, kterou si vymyslel nebo opsal nějaký evropský úředník, který prosím pěkně vykládá náš český zákon. Takže Brusel nám vykládá naše zákony a sám přitom úplně vylučuje uplatnění evropské úpravy střetu zájmů. Takže nejdřív v prosinci 2018 mluvili, že mám střet zájmů, že je tam evropská vyhláška, a teď nám auditor vykládá český zákon.
Takže já chci říct, že korekci, to znamená, že by nám někdo vzal ty peníze, jak nám je vzal díky tady tradičním stranám, 30miliardovou opakuji, korekci nelze postavit na českém střetu zájmu. Když sami auditoři říkají, že evropský střet zájmů podle nařízení z roku 2012 se nepoužije v novém finančním nařízení a v něm upraveném střetu zájmů a jeho porušení se sami auditoři ani nezmínili. Evropští úředníci jsou tu od toho, aby na místo evropské legislativy vykládali české zákony? Takže Evropa nám bude co? Už nám diktovali, koho tady máme vzít, máme vzít migranty, potom nám vnucují v rámci čerpání peněz, jaké programy, a teď nám budou vykládat české zákony. Evropští auditoři. A je to navíc ještě v rozporu se základními právními konstrukcemi, na nichž česká úprava stojí.
Takže si to shrneme. Nejenže vykládají české zákony, ještě je vykládají špatně. A já bych to řekl asi takhle. Evropský úředník pohrdá českými zákony. Brusel radí Česku, jak vykládat jeho vlastní právo. A já se na příští Evropské radě zeptám, jak to tedy je. Jestli toto je ta Evropská komise? Ano, já nevím, proč to tak je.
Moje žena kouká na seriál, na hru, jak se to jmenuje... (Nápověda z pléna.) Hra o trůny. Já na to nekoukám. Ale teď my hrajeme tu hru v Evropě a ten trůn, to je předseda Evropské komise, to je ten spitzenkandidát. Někteří chtějí spitzenkandidáta, někteří nechtějí. Tak doufám, že to není v rámci té hry. Někdo říkal, že to nedali před volbami, aby neovlivnili, ale je to zajímavé. Zajímavé. Takže hraje se hra.
Můžu ubezpečit všechny komentátory, že jsme pravidelně v kontaktu s premiéry. Já zítra letím do Portsmouthu a tam uvidím několik evropských premiérů a budu s nimi o tom mluvit, protože to považuji za skandální. Že jsem prý ve střetu zájmů a ovlivňuji rozhodování o evropských dotacích. Ano? On to takto vykládá ten evropský úředník.
Dosavadní systém poskytování evropských dotací na Ministerstvu životního prostředí a Státním fondu životního prostředí je plně v souladu s českou i evropskou legislativou a v tuto chvíli ho i s ohledem na výše uvedené není důvod měnit. OPŘP patří mezi programy Komisí v minulosti již opakovaně prověřované. Po velmi předběžném prozkoumání dokumentů, které se objevily v médiích, však můžeme už nyní konstatovat, že lze jen těžko uvěřit, že zveřejněné dokumenty jsou opravdu oficiálním výsledkem několikaměsíční práce auditorů Evropské komise. Jen na základě veřejně dostupných zdrojů lze totiž prokázat, že návrh auditní zprávy obsahuje ve vztahu k rezortu MŽP a k ministrovi životního prostředí nepravdivé informace a tvrzení v něm uvedená jsou prokazatelně smyšlená. To považuji absolutně za skandální, co tam říkají o ministrovi Brabcovi. Totální nesmysl. A já předpokládám, že on vystoupí.
To jsou první rychlá zjištění a první faktické ověření toho superdokonalého a brutálně zničujícího auditu. Jak všichni říkají, že to je zdrcující. Babiš je zdrcen. Jsem zdrcen auditem. Nejsem zdrcen. Jsem se těšil, že tady konečně vystoupím a možná se to i lidi dozvědí, protože ty lži, které jsou v tom auditu. Včera zase večer to jelo. A proč tam nebylo stanovisko? Proč se nezeptali? Proč nepočkají na stanovisko českých úředníků? Ne, to nebudou dělat ministři, a já už vůbec ne. Naši úředníci to budou dělat. Naši. A ta obvinění Brabce jsou neuvěřitelná. Já si myslím, že to je fakt na nějakou právní akci.
Tvrzení auditorů jsou ve všech těchto bodech zcela nepravdivá - zcela nepravdivá - byť byla ve skutečnosti snadno ověřitelná a z pohledu jednoho konkrétního rezortu vyvolávají vážné pochybnosti o objektivnosti celého návrhu. Takže přijde audit, nepodepsaný, jen tak divně, ale naše média v tom mají jasno. Bude se vracet. Lež, nesmysl!
Vraceli jsme 35 miliard, vážená média, ale zapomněla jste o tom napsat. Kvůli komu jsme vraceli. Ale já se k tomu dostanu. Takže já samozřejmě chápu, pokud tady někdo od rána do večera od pátku, celý víkend, ještě včera večer se snaží lidem vsugerovat, že Babiš zase něco vzal, že to vyvolává hysterii a že to manipuluje s veřejností. A samozřejmě asi si myslí, že to je jejich práce. A samozřejmě jsem rád, že to nefunguje, protože lidi si můžou zjistit ty informace a zjistí, že to není pravda.
V dotační politice neexistuje žádný systém Babiš, jak se pan Ondráčka ze zkorumpované neziskovky snaží mylně tvrdit. V samotném auditu, návrhu auditu, není žádný důkaz o tom, že bych jako premiér ovlivňoval rozhodování o udělování evropských dotací. A premiér ani nemůže. A nikdy bych takovou věc neudělal. Nejsem blázen! Nedám vám šanci mě nachytat. Nikdy jsem to neudělal. A dělám zdarma pro lidi, od rána do večera, všechno si platím.
To, že to poškozuje moji firmu, bývalou, a moji rodinu, to asi nikomu nevadí. Na náměstích už všichni křičí - Babiš do vězení! Nejvyšší státní zástupce, který, nevím, z čeho vychází, v tom má jasno už všichni. Všichni budou stíháni. No, bylo by dobré, kdyby pan nejvyšší státní zástupce se podíval na těch 35 miliard, které naše tradiční strany tady prošustrovaly, 35 miliard. Na některé už se dívaj, ale ROP Severozápad, takové 1,8 miliardy. Tak by to bylo zajímavé, aby věděli, abych neměl jenom pocit, že v naší zemi je zájem stíhat jenom Babiše a jeho rodinu a jeho bývalou firmu.
Takže znovu opakuji, nikdy bych nic neudělal protizákonně. A pokud si naši občané všimnou, tak dobře vědí, že opozice, média na mě nic nemají v rámci politiky. Jenom vykopávají nějaké staré věci, které jsou samozřejmě nepravdivé. Já bych si nikdy nedovolil ovlivňovat jediné rozhodnutí, které by se dělo ve prospěch moji firmy, bývalé. Takovou radost nikomu neudělám.
V této souvislosti je důležité zmínit fakt, že samotná Komise připouští, že předběžný návrh auditní zprávy se může změnit, ale to naše média nepřipouštějí. To už je hotová věc, titulky, známá kyperská firma - titulek "už se vrací, už se stíhá, už se zavírá". Absurdní politická štvanice. Takže Komise připouští, že předběžný návrh auditní zprávy se může změnit. A jsem přesvědčen o tom, že se stejně změní. A já bych byl rád, aby to aspoň i ostatní připustili. A my jsme se - tady vlastně byl návrh na mimořádnou schůzi, nebo na bod, tak my jsme se sešli na základě draftu, který zatím ani sama Evropská komise nekomentuje. Ani čeští státní úředníci nedostali tu šanci. A údajně to viděli jenom předběžně a uvidíme, jak ministři budou vystupovat.
Takže já musím říct, že audit se netýká ministrů a úředníků z rezortu hnutí ANO. Vůbec ne. A není ani - a taky nejde ani náhodou o dobu, když jsem byl já premiérem. Ne. Audit jde mnohem dál. A audituje projekty, o které se zažádalo a které byly udělované od roku 2013. Ale audit se vrací až do roku 2007. Takže konkrétní provinění jsou údajně na ministerstvech a na těch ministerstvech většinou, až na rezort MŽP, hnutí ANO ani nebylo.
Takže je to skutečně pochybná, nepovedená a nepravdivá zpráva, která má znaky útoku. Útoku, který je vlastně vedený proti celé České republice. Takže to není útok na nějakého Babiše, jak by si všichni přáli, ale to je ohrožení České republiky, ohrožení českých firem. A my proto musíme ten nesmysl, který nám z Bruselu dorazil - a samozřejmě média z toho budou žít teď týdny, měsíce - musíme to tvrdě odmítnout na základě tvrdých faktů a dat. Protože interpretace, například ohledně MPO, ohledně nějakého programu na energetické dotace a povolenky - kdyby to byla pravda, jako že je to lež, tak by se dotkla strašně moc českých firem. Proto říkám, že je to útok na Českou republiku.
Takže co bude teď? Česká republika i kompetentní orgány budou nyní tento draft analyzovat a následně k němu podle standardní procesní procedury zaujmou stanovisko. Analýzu provádějí kompetentní akreditovaní úředníci, kteří jsou specialisté. Jsou to lidi pod zákonem státní služby. Takže mluvit tady o hnutí ANO je totální nesmysl. Musíme vyčkat podle procesních pravidel na český překlad draftu, který bude hotový zhruba do jednoho měsíce, a potom všechny řídící orgány a poskytovatelé, tedy jednotlivé rezorty, se připojí do připomínkování a debaty. Finální auditní zpráva by pak měla být hotová do tří čtyř měsíců.
Takže samozřejmě nepochybuji o tom, že i když tady vyzývám média, aby nelhala a neříkal, že se něco bude vracet - a můžou se zabývat, mohla by si udělat tu analýzu těch 35 miliard, o které jsme za těch 15 let přišli, vy, daňoví poplatníci, nevratně. Tak to by bylo zajímavé udělat takový seriál.
Takže není tedy pravdou, že by se zpětná vazba k tomuto draftu chystala jenom někde v uzavřeném okruhu pod ministry za hnutí ANO, jak se snaží namluvit opozice a média. Je tam standardní zákonný režim a tento proces bude zcela jistě dodržen.
Všichni se už vyjadřují k obsahu toho draftu, a to bez jakékoliv předchozí analýzy. Tedy pokud nepočítáme, že to novináři přeložili a interpretují tento odborný právní text po svém ve chvíli, kdy ani ještě samotné české kompetentní orgány neměly možnost se k němu vyjádřit.
Takže jasné slovo - neporušil jsem ani české ani evropské právní předpisy týkající se střetu zájmů. Osobně zásadně odmítám závěry a odůvodnění draftu, toho auditu. Česká republika nebude vracet dotace. Není k tomu absolutně žádný důvod, jak už jsem tady řekl.
Takže se můžeme vrátiti do roku 2017. 21. března 2017 tehdy začaly vycházet zprávy o tom, že Česko má vrátit 22 milionů korun dotací. Já už jsem tady o tom mluvil. Podezření ze střetu zájmů se týká i Agrofertu, samozřejmě, protože Faltýnek seděl v nějakém zemědělském intervenčním fondu jako člen dozorčí rady a zároveň působil ve vedení Agrofertu, údajně. Seděl tam i Petr Kudela, bývalý poslanec KDU-ČSL i Ladislav Velebný za ČSSD a všichni byli vyšetřováni Bruselem. A tehdá paní Vrecionová říkala, že Faltýnek to má zaplatit sám. No a jak to dopadlo? No dopadlo to tak, že po roce a půl zpráva 30. srpna 2018, takže rok a půl po tom, co někdo tvrdil, že Česko musí vracet 22 milionů, tak co ta zpráva říká, Evropská komise říká: Podle názoru generálního ředitelství DG AGRI v době zahájení šetření existovalo finanční riziko v důsledku možného střetu zájmů, avšak z přezkoumání informací poskytnutých českými orgány nevyplynuly žádné důkazy o tom, že by se riziko naplnilo. Kromě toho byla přijata nápravní opatření. Proto v souvislosti s výše uvedeným šetřením nebude navržena žádná finanční oprava.
Takže ještě jednou, březen 2017, všichni píšou, že Česko vrátí 22 milionů. Srpen 2018, rok a půl po tom - nic se nevrací. A jsem o tom přesvědčen, že to takhle dopadne i v tomto případě. Ale samozřejmě ten proces potrvá a určitě vybraná média budou stále tvrdit to, že se něco bude vracet. Nebude! Takže co je velice důležité, že některá média to zatajila. Zpracovatelé auditu upozorňují, že konečné závěry se můžou od toho předběžného lišit. Jak jsem vám to ukazoval na překladu intervenčního fondu, není to nic neobvyklého.
Takže na závěr této části mého projevu chci říct mnohem důležitější věc. V tom dokumentu není žádný hmatatelný důkaz, žádný, ani jeden. Není prostě žádný důkaz, že jsem něco podepsal, že bych něco nařídil, že bych mohl být zvýhodněný! Nebo ať mi někdo ukáže takový důkaz. Já si rád na něj počkám!
Teď bych rád mluvil o těch korekcích. Musím říct, že jsem šokován bilancí tradičních demokratických stran, které za 15 let členství v Evropské unii nás daňové poplatníky připravily o 34 miliard 753 milionů. Dobře slyšíte; 34 miliard 753 milionů. A 17 milionů máme zadržených (nesouhlasná odezva z pléna), 17 miliard máme zadržených. No a můžeme se na to podívat.
Doprava, největší balík. Kdy byla korekce? 2012, 2013. A já nevím, jestli to bylo za kterého ministra, jestli to bylo za pana Stanjuru, nebo za Řebíčka - 14 miliard. Tam byl upraven celý systém. No, my si dobře pamatujeme, jak stavební firmy říkaly, že musí platit v keši 4 až 7 procent z těch dálnic. Celý systém byl - my jsme to zaplatili, my, daňoví poplatníci. Čtrnáct miliard. Neuvěřitelné. Já bych doporučoval, abychom si na to udělali speciální schůzi, protože to je strašně nadlouho.
ROP Severozápad, miliarda 886. To je snad jediná kauza u soudu. Ale snad nejvyšší státní zástupce bude dělat analýzu i tohoto, těch 35 miliard prošustrovaných v historii naší země, prošustrovaných evropských peněz, které jsme museli my zaplatit, my, daňoví poplatníci. ROP Moravskoslezsko, ROP Střední Morava, Severovýchod, Jihozápad, Střední Čechy.
Já jsem se musel smát, dneska i Piráti oznámili, že údajně zastavili nějaké dotace Praha pro Agrofert. Nevím, proč to říkají, když nikdo nikdy od nich nic nechtěl, tak úplné nesmysly.
Takže pojďme se na to podívat, udělejme si na to speciální schůzi a můžeme se o tom bavit, jak to, kdo tady připravil daňové poplatníky o peníze. Ne? Zkusme si na to udělat schůzi a já souhlasím. Já myslím, že ten bod, co tady mají komunisti, ta privatizační zvěrstva, tak to byl dobrý bod, jakým způsobem se tady hospodařilo. Ale to samozřejmě naše média nezajímá. Ale já si myslím, že by bylo dobré se na to podívat, kdo tady připravil koho o peníze.
No a ten psychopatický udavač, když tehdy udal, ještě jsem byl ministr financí, Českou republiku za prověřování toho zahájení auditu systému MS2014, který vyšetřovala policie, vyšetřovala to Finanční správa, a nic nenašla. A to nás stálo 800 milionů, vážení. Osm set milionů. To je ten člověk, který má ty kontakty, a pokud je to jenom akce českých struktur, tak bylo by dobré, abychom to věděli. Takže tenhle člověk dneska vykládá o nějaké trestní zodpovědnosti. Takže by bylo dobré skutečně se k tomu vrátit, a aby lidé věděli, kdo je tady připravil o peníze.
Já bych samozřejmě chtěl chvíli tady mluvit o mé bývalé firmě, protože tady se stále podsouvá, že moje bývalá firma žije z dotací. A samozřejmě ta média, která to zveřejňují, účelově zveřejňují jenom daň z příjmu. A sociální odvody jsou zdroje na důchody, vážení důchodci. Zdroje na důchody. A zdravotní pojištění je pro zdravotní péči, pro nemocnice. Tak já bych jenom chtěl, aby si to i média poznačila, protože samozřejmě všeobecně českým firmám stoupají osobní náklady a zisky jdou dolů a vždycky účelově se ukáže, co se týká mé bývalé firmy, jak to je. Takže jenom pro média, kdyby si napsala.
Za 13 let moje bývalá firma odvedla do veřejných rozpočtů 33 miliard 470 milionů a dostala z českého rozpočtu 4,22. A za 11 let investic zainvestovala 101 miliardy a ty investice, ty dotace z Evropy a českého rozpočtu, jsou 3,3 procenta. (Hlas zprava: Tak málo.) Jo, tak málo, 3,3 procenta. A to jsou samozřejmě věci, které se dají dohledat. Ale já chápu, před volbami tady jelo všechno.
Toast. No skandál! Že tady někdo zainvestoval 517 milionů do toastové linky a dostal dotaci 100 milionů, zaměstnal plno lidí. Ne? To stále jedete, stále útočíte. Jenom jste zapomněli na to, že ta moje bývalá firma zachránila plno podniků, které vy jste nechali vytunelovat a které zkrachovaly! Olma, Synthesia, Kostelecké uzeniny by měly dávno po smrti (smích a výkřiky z pravé části jednací síně), Lovochemie. No můžete se klidně smát. ODS mě tady vyzývala stále.
Párky. Včera jsem měl večer kostelecké párky, pane předsedo Fialo. A měly 90 procent masa (smích z pravé části jednací síně) a šunka má 92. (Neklid a hluk v pravé části jednací síně.) A vy jste tady točili video. A bylo by dobré, kdybyste si to trošku nastudovali, protože ty řetězce rozhodujou o tom, jestli si koupí ten párek, kde je 90 procent masa, nebo šunku, kde je 92 procent, který údajně stojí 54,90, nebo javořické, tam je jenom 40 procent masa. (Smích.) A ty nejvíc prodávají ty řetězce. A víte proč? Protože stojí 27,90.
Takže prosím vás, vy tady nevykládejte o potravinářském průmyslu. A já si myslím, že tady pomlouvat moji bývalou firmu, kde pracuje v potravinářství deset tisíc rodin, a pracují v nelehkých podmínkách, protože samozřejmě jsem udělal tu hloupost, že jsem šel do politiky, a oni za to trpí, tak bych byl velice rád, kdybyste se s tím trošku, trošku obeznámili, jak to ve skutečnosti je.
Takže vraťme se ještě k té Evropské komisi, jak to vlastně funguje a proč já vystupuji na Evropské radě, a kdy my všichni říkáme za premiéry hlavně V4, ale další, že Evropská rada má mít hlavní slovo. Komise? Tak vezměme si těch zadržených 17,6 miliardy korun. No proč má paní Schillerová deficit 50 miliard? No proto, že Evropská komise nám zadržela 17,6 miliardy korun od dubna 2018. Od dubna 2018 nám Evropská komise zadržuje 17,6 miliardy korun. A je otázka, jestli to nedělají naschvál, protože - ale určitě tam bylo asi něco špatně. A v září a v říjnu 2018 se dohodla Evropská komise a Ministerstvo průmyslu s ministry financí, a odeslali to Evropské komisi, na akčním plánu, jak vlastně ty peníze dostat. A v lednu 2019 nám Evropská komise napsala, že nesouhlasí s akčním plánem a nastavenou korekcí. Poslali dopis se zastavením certifikace. Takže nyní se řeší s Evropskou komisí ten akční plán. A minulý týden nám poslala Komise info, že bude další audit údajně. Takže oni nám zadržují peníze. Oni v podstatě se chovají, jak se chovají. Může se český stát, ano, kdyby už jsme měli mít dávno ty peníze, těch 17,6 miliardy, mohli jsme je mít doma, a potom by ten rozpočet vypadal úplně jinak. I když samozřejmě ty výdaje, ty výdaje, jsou podstatně vyšší, protože my jsme skutečně ty peníze do lidí napumpovali.
Takže já jsem strašně rád, že toto téma je na stole. Já si myslím, že bychom se měli tomu věnovat, a myslím, že Ministerstvo financí by mělo určitě dát možná na stůl i na vládu všechny historické korekce, to znamená, kde jste přidali peníze - aby lidi tomu rozuměli, tradiční demokratické strany tady -, a k tomu by bylo zajímavé vědět, kde všude se vyvodila nějaká odpovědnost, to taky nevíme. Protože dneska máme jenom atmosféru, že - údajně - přijde Česká republika o peníze. Je to lež. Takže já jenom opakuju, že to považuji za pochybný audit, je to útok na Českou republiku a jsem přesvědčen, že naši státní úředníci jsou tak odborně zdatní, že ochrání daňové poplatníky před těmito nesmyslnými nápady Evropské komise.

Vážený pane předsedající, vážené poslankyně, vážení poslanci, chtěl bych vám všem na tomto místě poděkovat jménem celé naší vlády za možnost před vás předstoupit a požádat vás o důvěru. Předstupujeme před vás s pokorou a žádáme o důvěru na základě programového prohlášení této koaliční vlády menšinové, tvořené ministry za hnutí ANO a ministry za Českou stranu sociálně demokratickou, podporované poslanci KSČM, kteří se rozhodli umožnit vznik této menšinové vlády a tolerovat ji.
Tyto strany vládní koalice podepsaly společně vládní prohlášení, které máte k dispozici, a dohodly se na principech vzájemné spolupráce. Byl to, vždyť víte, dlouhý a těžký proces trvající mnoho měsíců, bylo to delší a obtížnější, než jsme mysleli, a obě strany musely mnohokrát překonat nesmírně bolestivé vnitřní problémy. Ale prošli jsme tím a dnes stojíme před vámi a žádáme o důvěru Poslanecké sněmovny. A dovolím si říct s velice dobrým programem.
Vládní program byl připraven ve spolupráci všech stran zúčastněných ve vládní koalici a jsem hluboce přesvědčen, že vytyčuje cíle a řeší problémy odpovídající situaci v naší zemi, která má obrovský potenciál růstu a která má šanci se vrátit tam, kde kdysi byla - na špičce Evropy. Přináší řešení těch nejzásadnějších problémů, se kterými se lidé setkávají každý den. Do programu bylo navíc zapracováno mnoho dalších požadavků podnikatelských svazů, účastníků tripartity, odborářů a spousty dalších profesních sdružení.
Naše vláda samozřejmě udělá všechno pro to, abychom program plnili. A ten program má šest hlavních bodů. Je to důchodová reforma, digitální Česko. A je to hlavně boj za naše české zájmy v Evropské unii a evropské zájmy ve světě, na kterých se chceme aktivně zúčastnit. Dále je to strategický investiční program, reforma státu a posílení bezpečnosti. Jsou to body, na kterých podle mě panuje široká shoda nejen ve vládní koalici, ale i napříč společností. V minulých měsících, kdy minulá vláda pracovala v demisi, a myslím si, že jsme si to celkem užili, se lidé neustále zmiňovali právě o těchto věcech. Při našich setkáních s občany samozřejmě jsme nabrali ještě obrovskou spoustu dalších dobrých nápadů, často velmi inspirativních.
Na první místo samozřejmě řadíme důchodovou reformu, je zásadní. Fakta všichni známe. Zvyšuje se věk dožití a s ním roste počet příjemců starobních důchodů. A i přesto, že zákonný věk odchodu do důchodu se postupně zvyšuje, je důležité si uvědomit, že důchodci nemají jiné příjmy než starobní důchod, a ten je dnes strašně nízký. Průměrný důchod v tomhle roce bude 12 240 korun a lidí, kteří pobírají tenhle důchod a nižší, je 1 300 000. Chceme garantovat pravidelné valorizace důchodů navázané na vývoj cen spotřebního koše seniorů a růst průměrné mzdy.
V Parlamentu jsme přijali zákon o zvýšení základní výměry důchodů z 9 na 10 % průměrné mzdy. Úprava této pro všechny zaručené složky důchodu přispěje ke zvýšení životní úrovně zejména u lidí s nízkými důchody, kde základní výměra tvoří významnou část důchodu. Převážně se jedná o ženy, které pracovaly za nižší mzdu než muži, které obětovaly pracovní kariéru péči o děti nebo jiné závislé členy rodiny. Právě tato skupina je významně ohrožena chudobou. Věřím, že pro ně má změna velký význam.
Zvýšení základní výměry důchodu je jednorázový krok, který naprosto nenaruší princip zásluhovosti uplatněný při výpočtu důchodu. Stávající právní úprava zohledňuje zvýšené životní náklady u osob, které dosáhnou sta let, a přiznává jim automaticky růst důchodu o 2 000 korun měsíčně. Obdobné navýšení v částce 1 000 Kč měsíčně je dnes schváleno i pro ty, kteří dosáhnou 85 let. Znamená to skokové navýšení pro 200 000 lidí.
Chceme také zavést od 1. září 2018 slevu 75 % z jízdného ve vlacích a autobusech pro seniory nad 65 let. Proč bychom neměli umožnit právě důchodcům snazší cestování? Nejen za vyřízením svých záležitostí, ale také k návštěvě rodiny, vnoučat nebo přátel. A naprosto stejné výhody by měli mít žáci i studenti do 26 let.
V důsledku prodlužujícího se věku odchodu do důchodu je závažné i téma možností dřívějšího odchodu do důchodu pro lidi zaměstnané v náročných povoláních, která není možné vykonávat do řádného věku odchodu do důchodu. Připravujeme návrh, který umožní dřívější odchod do důchodu hrazeného z příspěvků zaměstnavatelů, zaměstnanců a podpory státu.
Jsme odhodlaní připravit a prosadit léta odkládanou důchodovou reformu. Za tímto účelem sestavíme odborný pracovní tým, který provede celkovou revizi výstupů předchozích důchodových komisí, zhodnotí stávající systém a na základě predikcí demografického, společenského a ekonomického vývoje navrhne základní systémové změny důchodové reformy. Reforma musí být připravena a projednána tak, aby byla zaručena i dlouhodobá stabilita systému. A musí být realizována v podobě, která získá širokou politickou a společenskou podporu. Bude mířit zásadně do budoucna. Zachová nároky těch, kteří už na trh práce vstoupili. K tomu bude sloužit citlivě a spravedlivě nastavené přechodné období.
Správu příjmů a výdajů důchodového systému chceme oddělit od státního rozpočtu. Poprvé v letošním roce budeme mít přebytkový důchodový účet plus 3,5 miliardy. Tím bude zaručena vyšší transparentnost a předvídatelnost a zároveň vyšší ochrana před nekoncepčními, politicky motivovanými zásahy. Tato správa zachová výhody stávajícího systému, které se tradičně osvědčily, jako je spolehlivost a vysoká míra právní jistoty, nízká nákladovost, profesionalita a veřejnost právní záruky při správě pojistného. Samozřejmě chceme znovu vyvolat debatu o tom, jak budou zaměstnavatelé - a dneska je na to ideální čas a situace, protože máme nejnižší nezaměstnanost v Evropě - přispívat zaměstnancům, aby měli zaměstnanecké spoření na stáří.
S důchodovou reformou je spojena neméně důležitá otázka - finance. Pan prezident už o tom mluvil, kde na to všechno vezmeme. Ministerstvo financí úspěšně pokračuje v nastaveném kurzu zlepšování výběru daní díky úspěšnému boji s daňovými úniky a podvody, tedy nikoli díky zvyšování daní, jak to bylo zvykem do konce roku 2013. K 30. červnu 2018 dosáhl meziroční růst daňových příjmů na úrovni veřejných rozpočtů včetně pojistných plus 7,9 %. Na nejdůležitější dani DPH stát vybral dokonce o 8,2 % více než v průběhu stejného období loňského roku. Absolutním vyjádřením se u DPH jedná o meziroční růst o 14,8 miliardy korun u veškerých daňových příjmů včetně pojistných, a je to dokonce plus 61,3 miliardy korun. Navíc stát vybírá daně lépe i přesto, že je zároveň dlouhodobě snižuje.
Ano, snižujeme daně. Dívám se na pravou stranu. Připomínám, že v roce 2018 došlo například k posílení daňového zvýhodnění na první vyživované dítě o 1 800 korun ročně nebo navrácení možnosti uplatnit slevu na druhého z manželů a daňového zvýhodnění na děti v případě uplatnění paušálních výdajů. Kdyby ke snižování daňového zatížení nedošlo, bylo by daňové inkaso ještě vyšší.
V příštím roce v souvislosti s novelou zákona o evidenci tržeb - a pan prezident tady zapomněl říct, že ten IT systém EET může sloužit skvělým příkladem, jak se to dá stihnout za šest měsíců a funguje to - tak Ministerstvo financí navrhuje navíc další významné snížení daní. Snížení daní - opakuji nahlas. K více než polovičnímu snížení DPH ze stávající sazby 21 % na 10 % by mělo dojít u kadeřnických a kosmetických služeb, oprav jízdních kol, obuvi, úpravy a opravy oděvů a textilních výrobků pro domácnost a prodej točeného piva. Vládou schválený návrh počítá také s dalším snižováním DPH v sektoru stravovacích služeb a podávání nealkoholických nápojů, kde již byla snížena v souvislosti s náběhem první fáze elektronické evidence tržeb sazba z 21 % na 15 %, a to teď navrhujeme na 10 %. Cílem novely je také reálné snížení cen vodného a stočného pro konečného spotřebitele snížením DPH z 21 % na 10 % na vodné a stočné. Ministerstvo financí díky nástrojům cenové regulace a cenové kontroly v oblasti vodárenství zároveň disponuje nástroji, kterými ohlídá, že tento rozdíl nezůstane u vodárenských společností. Protože když jsme snižovali DPH na léky, tak tam se nám to ne úplně povedlo, že se to dostalo do cen pro lidi.
Slýcháme, že růst výběru daní je dílem příznivé fáze hospodářského cyklu. Ve skutečnosti je ale odhadovaný meziroční růst výdajů na spotřebu vlády a domácností oproti růstu DPH ani ne poloviční. A je naprosto jasné, že za skvělými čísly stojí úspěšná opatření, s nimiž resort financí přichází. Dovolím si připomenout některá opatření, která jsou součástí daňového balíčku pro rok 2019 projednávaného nyní touto Sněmovnou.
K podstatným změnám dochází v oblasti zákona o dani z příjmu, kde je navrhováno hned několik opatření proti daňovým únikům zejména velkých korporací. Jedná se například o omezení odečitatelnosti úroků od základu daně limitem 80 milionů korun nebo 30 % EBITDA, zdanění při přemístění majetku bez změny vlastnictví do zahraničí, zdanění ovládaných zahraničních společností nebo pravidla proti zneužívání nesouladu daňových systémů. Nově se také zavádí povinnost pro korporace, které vyplácejí do zahraničí větší podíly na zisku či další příjmy, které běžně podléhají srážkové dani, aby tuto výplatu oznámily správci daně. Jak je všeobecně známo, z naší země odchází každý rok obrovská částka v dividendách, 250 miliard.
Ministerstvo financí v březnu 2018 dokončilo důležitou novelu zákona o evidenci tržeb, která obsahuje řešení evidence tržeb pro nejmenší podnikatele. Novela stanovuje podmínky, které musí podnikatel splnit, aby mohl evidovat tržby v off-line režimu bez nutnosti pořizování elektronické pokladny a připojení k internetu. Toto řešení zároveň zaručí, že evidence tržeb těchto drobných podnikatelů bude dostatečně průkazná a nebude narušen hlavní cíl EET, kterým je narovnání podnikatelského prostředí napříč všemi ekonomickými segmenty. Připomenu jenom, že za minulý rok EET přineslo do našeho rozpočtu 6 miliard korun navíc.
Reagujeme také na fenomén sdílené ekonomiky, a to jak na domácím, tak na evropském poli. Na úrovni Evropské unie Ministerstvo financí prosadilo iniciativu zdůrazňující potřebu mezinárodní výměny informací v oblasti sdílené a digitální ekonomiky, která je klíčem k jejímu spravedlivému zdanění. Ohledně Evropské unie nadále bojujeme za náš projekt reverse charge. Už čtyři roky a blížíme se do finále. Musíme ještě přesvědčit dvě členské země, protože na takovou změnu, na takový projekt je potřeba souhlas všech členských zemí.
Aby se samozřejmě předešlo jakýmkoli pochybnostem ohledně danění služeb typu Airbnb a Uber, zveřejnila Finanční správa příslušné metodiky. Již v dubnu 2018 předložil resort financí novelu zákona o místních poplatcích, která nastavuje rovná pravidla pro trh s krátkodobým ubytováním. Novela, kterou přivítali hoteliéři, města i obce, nahrazuje stávající poplatky z ubytovací kapacity a za lázeňský nebo rekreační pobyt jediným poplatkem z pobytu, jemuž bude podléhat krátkodobý pobyt bez ohledu na to, kde je poskytnut nebo jaký má účel. Na čtvrtek je naplánován podpis důležité dohody mezi státem a společností Uber.
Ministerstvo financí také úspěšně pokračuje v boji proti ilegálnímu hazardu a regulaci legálního hazardu. Končí automaty v restauracích a barech. Jen za poslední půlrok zmizelo z měst a obcí 9 300 automatů a 1 400 provozoven. Z původního počtu více než 6 000 provozoven jsme dnes zhruba na 2 500, tedy méně než polovině. Pravomoc likvidovat ilegální hazard získala v lednu 2017 Celní správa a odhalila už desítky černých heren, zadržela přes 1 600 ilegálních automatů a kvízomatů a skoro 4 miliony korun v hotovosti.
Přestože Česká republika se velikostí svého dluhu řadí mezi nejméně zadlužené země Evropské unie, to znamená, že jsme někde na třetí nebo čtvrté příčce, tak stále udržujeme trend jeho snižování. Takže zatímco v roce 2017 byl dluh sektoru vládních institucí 34,6 % HDP, letos očekáváme jeho pokles na 32,9 % a pro rok 2019 dokonce 31,6 %. Snižuje se také saldo sektoru vládních institucí. V roce 2017 to bylo 1,6 %, očekávání pro rok 2018 je 1,5 %. A také strukturální saldo, tedy saldo očištěné od cyklických vlivů, dosahuje kladné hodnoty. Odhad roku 2018 je 0,8 % HDP. Výbornou úroveň českých veřejných financí potvrdilo v období končící vlády několik významných ratingových agentur.
Já bych při té příležitosti řekl taky pár slov k deficitu. My máme v programovém prohlášení jasně řečeno: Ano, my bychom chtěli směřovat k vyrovnanému rozpočtu, ale zároveň říkáme, že pokud budeme investovat z českých peněz více než deficit, tak samozřejmě je potřeba vnímat tu situaci, ten dluh z minulosti v investicích. Pan prezident tady mluvil o tom desetiletém investičním plánu. Ano, my to spočítáme, resp. už to téměř máme hotové, a blížíme se k tisíci miliard. A náš růst dnes, jeden z nejvyšších v Evropě, je tažen spotřebou a exportem. A v investicích máme obrovský dluh z minulosti. Takže pokud by přišla krize, jak to někteří predikují - a samozřejmě to není vyloučené, uvidíme, jak prezident Trump, jestli zavede cla na automobily a jestli bohužel bude pokračovat obchodní válka, což je samozřejmě velice špatně pro Evropu a pro celý svět -, tak musíme se připravit i na situaci, že nastane nějaká krize. Ale právě ten růst má být tažen investicemi. A pokud my budeme mít připraveny tyto investice a už na příští rok, znovu opakuji, je tam více než 80 miliard, tak si myslím, že je potřeba to vnímat. Ten deficit je minimální. 50 miliard. Jenom důchody jsou 38 miliard a do školství, navýšení platů učitelů a začátek reformy je 25 miliard. Takže jenom ty dva posty jsou 63 miliard dohromady.
A samozřejmě, já souhlasím s panem prezidentem o plýtvání, že máme strašně moc úředníků. Ano, to taky řešíme. Máme 16 000 černých duší. A v rámci nového rozpočtu jsme vyjednali s jednotlivými resorty, že tam už snižujeme tyto posty bez ohledu na to, abychom snižovali platy těch zaměstnanců. A myslím si, že ta částka, kterou jsme našli, je 3,5 miliardy. A že se plýtvá - no ano, jsou určitě obrovské rezervy. Ale pokud my chceme mít efektivní stát, tak na to potřebujeme mít i kompetence. A potřebujeme mít i zákon o státní službě, kde ten ministr v porovnání s některými státními tajemníky není do počtu, není tam na srandu. A proto určitě já budu tlačit jednotlivé ministry, aby šetřili, aby insourcovali, aby nepoužívali různé externí agentury a možná i zbytečné poradce.
Neziskové organizace dostávají 18 mld. ročně. Já stále čekám na analýzu, protože stále mi nebyl dodán přehled neziskovek za rok 2017. Mám avizováno, že by ten dramatický nárůst od roku 2014 do roku 2017 měl poklesnout o 2 mld., ale zatím resorty, které to mají předložit, se neshodly na číslech, tak doufejme, že to úředníci rychle spočítají, abychom to mohli veřejnosti sdělit. Samozřejmě ty neziskovky je potřeba i analyzovat. Třetina je sport. A my ten sport samozřejmě chceme oddělit a chceme se dívat na ten zbytek. A ty nejvyšší náklady jsou ve dvou resortech, a to je Ministerstvo práce a sociálních věcí a Ministerstvo školství.
Takže ano, pan prezident mluví - to je jedna jeho mantra - obnovitelné zdroje. Každý rok. Ano, to skandální rozhodnutí nás bude stát tisíc miliard a já bych to rád řešil. A já tady vyzývám všechny, nejen kolegy tady, ale i veřejnost, pokud někdo najde způsob, jak příjemce těch solárů, ten nadstandard, vyřešit, tak budu šťastnej. A to proběhlo na tom jednání mezi panem prezidentem, generálním ředitelem ČEZu a mnou, kde samozřejmě i ČEZ byl ten, který investoval do velice podivných struktur obnovitelných zdrojů. A pokud samozřejmě teď přijde a dá nám nějakou kuchařku a recept pro Ministerstvo financí, které samozřejmě dneska vyhrává ty arbitráže - ne tím, že najímá drahé právníky externě, ale na úrovni referentů, kteří možná berou 50 tisíc nebo méně. Takže ano, já s tím souhlasím. A to, že máme strašně moc úředníků? Tak je to možné. Musíme ale samozřejmě bojovat proti byrokracii, musíme prosadit digitalizaci. A potom jsem přesvědčen, že můžeme ušetřit velké prostředky.
Takže já bych jenom zopakoval - roste nám HDP, držíme deficit, a tím pádem snižujeme státní dluh. Opakuju - snižujeme státní dluh. Za mého působení jako ministra financí jsem ho snížil o 73 mld. Ano, a teď ho snižujeme taky, absolutně. A nezapomeňte, kolik my jsme v rámci RUD dali samosprávě, krajům, obcím. Samospráva dnes má na účtech v této chvíli 200 mld. korun - mají na účtech 200 mld. korun. Stát má dluh. Nemáme na účtě nic. Takže je potřeba to vnímat. My jsme velice solidární. A ještě jsme teď našli v rámci rozpočtu, který jsme zdědili, 4 mld. korun na opravy silnic druhých a třetích tříd.
Abych se tedy vrátil k prioritám Ministerstva financí, tak k těm dalším patří - za posledních sedm měsíců se taky daří plnit kroky směřující k ochraně spotřebitele. Novela zákona o směnárenské činnosti zavádí právo zákazníka směnárny odstoupit od smlouvy v uzavřeném obchodu do dvou hodin od provedení směny.
Důležité je zvyšování transparentnosti hospodaření s majetkem státu. I k ní Ministerstvo financí významně přispělo, a to spouštěním státního elektronického aukčního systému, který zajišťuje transparentní prodej majetku státu prostřednictvím elektronických aukcí. Ministerstvo financí bude i nadále intenzivně pracovat na svém závazku zjednodušení a elektronizace daňového systému a přesunu komunikace s finančním úřadem do on line prostředí, a to v rámci projektu MOJE daně. Spustí internetový daňový portál, který zajistí ucelený přehled o daňové historii poplatníka, umožní podání při správě daní a bude nabízet předvyplněná daňová přiznání. Tak jak jsme to slíbili lidem.
Zrušíme superhrubou mzdu u daně z příjmů fyzických osob a navrhneme novou sníženou sazbu 19 % hrubé mzdy. Určitě si všichni pamatujeme, jak to vzniklo, ta superhrubá mzda, že něco bylo slibováno, potom to nevyšlo, a tak vznikla superhrubá mzda. Takže stávající solidární zvýšení daně zachováme zavedením sazby 23 % z hrubé mzdy. Umožníme podnikatelům uplatnit odpočet od základu daně ze samostatné činnosti ve výši tří čtvrtin jimi odvedených pojistných. Ve vztahu k zaměstnancům přinesou změny v systému snížení daňové zátěže o jeden procentní bod. Ministerstvo financí provede revizi a sloučení daňových výjimek, což vytvoří prostor pro další plošné snížení daňové zátěže. Předloží návrh nové koncepční zákonné úpravy daně z příjmů s cílem zjednodušit daně a eliminovat daňové distorze. Rekodifikace příjmových daní bude zakončena přípravou integrovaného systému správy daní a pojistných odvodů, který umožní placení těchto zákonných povinností na jednom místě.
V oblasti sdílené ekonomiky se ministerstvo zaměří na další odstraňování informačního deficitu správce daně ve vztahu k transakcím probíhajícím přes tyto internetové platformy, čímž přispěje k podpoře a rozvoji sdílené ekonomiky coby perspektivní oblasti podnikání, jejíž úspěšný rozvoj se neobejde bez řádného organizačního a legislativního řešení na multiresortní úrovni.
Potřebujeme si také udělat jasno, pokud jde o platy státních zaměstnanců. My jsme v rámci tripartity s odboráři už vyjednávali několikrát, ale podle našeho názoru opravdu není v pořádku navyšovat platy plošně. Pokud GIBS má průměrný plat 60 000 a zaměstnanci České správy sociálního zabezpečení v Praze 22 700 a mají 30 % fluktuaci, tak to není normální, abychom plošně. Takže my musíme navyšovat tam, kde je skutečně potřeba. A i když odboráři říkají, že plošné navyšování platů je solidární, já si to nemyslím. Solidarita v našem pojetí znamená, že nepřipustíme další rozvírání platových nůžek, jak tomu bylo v minulých letech. My potřebujeme skutečně navyšovat tam, kde jsou nejmenší platy - učitelé, kultura, sociální služby atd.
My také chceme bojovat s lichvou. Od roku 2017 je platný zákon o spotřebitelském úvěru, který lichvu omezuje, ale je jasné, že potřebujeme nějaký strop, aby se nestávalo, že někteří lidé si půjčují peníze před výplatou za 150 % per annum. Budeme sledovat, jak tento zákon je účinný, a případně ho ještě změníme. Velice důležitý je samozřejmě insolvenční zákon, který se projednával ve Sněmovně. A my jsme to ráno na Ministerstvu spravedlnosti diskutovali s novým ministrem spravedlnosti, protože samozřejmě to má dopad na soudy, na počet soudců, kteří budou rozhodovat. A my skutečně musíme už konečně dostat ty lidi, a není jich málo, z dluhové pasti.
Tyto a mnohé další kroky, které jsou součástí programového prohlášení, jsou důkazem, že resort Ministerstva financí rozhodně v příštích letech nepoleví v boji proti daňovým únikům a agresivnímu daňovému plánování, v ochraně spotřebitelů na finančních trzích, v důsledné správě daní mezinárodních korporací a v aktivním řízení veřejných financí a státního rozpočtu.
Takže k financím znovu opakuji - snižujeme daně. Pokud někdo chce charakterizovat, jaká jsme vláda, tak já jsem vždycky říkal, že naše hnutí je tady pro všechny.
Dalším z hlavních cílů vlády je digitalizace Česka. Je to oblast, která je díky svému naprosto neuspokojivému stavu pro nás velkou výzvou. Vydali jsme se na cestu, která má jediný cíl - udělat ze strašáka v podobě jednání s úřady jednoduchou a třeba i příjemnou záležitost pro všechny lidi, pro naše občany, aby z toho neměli horor, když jdou na úřad.
Projekt digitální Česko již začal. Nejen vláda, ale i jednotlivá ministerstva se na něm podílejí. 14. února 2018 jsme jmenovali zmocněnce vlády pro IT a digitalizaci, který má mandát od vlády a připravuje jak koncepci digitálního Česka, tak i plán realizace. Nemůžeme mít desítky strategií, potřebujeme jednu závaznou pro všechny, kterou budeme realizovat a která nás posune vpřed. Od 1. července 2018 máme elektronické občanské průkazy, funkční národní bod pro identifikaci a autorizaci, změny ve vydávání občanských průkazů a pasů, kompletní přestavbu postupů, vyřizování řidičských průkazů, portál občanů s on-line službami. Připravuje se zákon o digitalizaci. Řešíme sdílenou ekonomiku Uber a Airbnb a další projekty. Minulý týden bylo ukončeno připomínkové řízení ke koncepci digitální Česko. Po vypořádání připomínek ministerstev budeme mít koncepci pokrývající celou digitalizaci. Na to se váže i nová legislativa, střechový zákon právě na digitální službu. Jsem si jistý, že obě přijímané oblasti způsobí revoluci v tom, jak dnes poskytujeme digitální služby, a urychlí nám proces digitalizace. Chceme nastavit pro eGovernment jasná pravidla, chceme služby dodávat a ne jen o nich mluvit a chceme vidět jasný přínos pro občana.
Na digitální Česko se dívám jako na něco, co nám zlepší život v souvislosti s fungováním státu vůči občanům i samotným úřadům mezi sebou. Služby musíme do budoucna dělat centrálně, řešení co nejvíc pro všechny standardizovat a využívat moderních přístupů a technologií. Musíme se podívat do budoucnosti na Společnost 4.0, která se formuje díky digitalizaci. Potřebujeme nutně schopné a vzdělané lidi v nejrůznějších oborech, postarat se o uplatnění absolventů, zabývat se trhem práce. S tím je spojená hluboká změna v celém výrobním odvětví a průmyslu. Zároveň jde o třetí pilíř našeho plánu, který svou šíří zasahuje do nejrůznějších oborů a kompetencí různých ministerstev. Víme, že bez peněz a znalostí to nepůjde. Jsme připraveni digitalizaci podporovat nejen slovy, ale taky finančně.
Znalosti chceme budovat propojením státní správy s akademickou sférou a komerčními dodavateli. Musíme vytvořit podmínky pro to, aby se tyto světy mohly potkávat a společně realizovat projekty, které nás posunou na přední místo na světě. Aby to vše mohlo fungovat, potřebujeme souběžně taky řešit problematiku připojení. Stále je spousta domácností a míst u nás, kde není dostupný internet a především rychlá a finančně dostupná data. A o ta tu jde. Potřebujeme urgentně urychlit digitalizaci a rozvíjet prostředí podporující digitální technologie včetně vysokorychlostního internetu. Budeme prosazovat konkurenci na telekomunikačním trhu, což povede už konečně ke snížení a zlepšení služeb. Použijeme k tomu frekvence, které budou uvolněny přechodem na nový standard digitálního televizního vysílání. Budeme dohlížet, aby aukci kmitočtů udělali transparentně, a podpoříme optimální rozvoj 5G sítě. Máme velký zájem zabezpečit řádnou soutěž a neznevýhodňovat žádného z operátorů.
Já vím, že jsou to obrovské cíle, ale máme v naší zemi mnoho odborníků, máme vynikajícím způsobem pokrytou komerční sféru i dobré vzory. Můžeme tedy udělat inovativní eGovernment využívající nejmodernější technologie, aby byl nastaven odrazový můstek pro další generace. Vláda je v této věci připravena podporovat potenciál našich firem a ekonomiky. Program digitální Česko, digitalizace a elektronizace státní správy nemůže být programem jednoho volebního období. Musíme už konečně skončit s tím, že budeme složitě vyřizovat běžné situace, jako vyřízení mateřské, řidičáku, nové občanky, přepis auta nebo založení živnosti. Pevně doufám, že všechny politické strany a hnutí se do tohoto projektu zapojí a budeme mít na to stejný názor.
Třetím důležitým programem programového prohlášení je aktivní zahraniční politika. Česká zahraniční politika se bude opírat o několik základních pilířů - dobré, otevřené a přátelské vztahy se všemi sousedy a nejbližšími zeměmi založené na vzájemné důvěře, stále otevřená komunikační linka a kulturní a hospodářská spolupráce.
Druhým pilířem naší zahraniční politiky je Evropská unie - společenství evropských zemí, které spojuje jejich touha žít vždy už jen v míru a otevřeně spolupracovat. Jsou to země, které se hlásí k demokracii, svobodě a tržní ekonomice. Naše členství v Evropské unii nemá alternativu. Podívejme se na to, co se děje ve Velké Británii. A ty firmy za námi chodí a říkají nám, co se děje. A nebude to nic dobrého pro Velkou Británii. My budeme v Evropské unii aktivní. Proto jsme taky spěchali - naše první menšinová vláda - a věděli jsme, že nedostaneme první důvěru, ale spěchali jsme na ten první evropský summit 14. prosince, abychom jasně a nahlas deklarovali české zájmy, naše zájmy v Evropské unii, které jsou jasné. Migrace - nechceme kvóty, nechceme povinné relokace, a to jsme i dosáhli díky skvělé spolupráci v rámci V4 na jednání, které trvalo do půl páté ráno, ale zafungovalo to. Už nás nemůžou přehlasovat, už nám nemůže nikdo vnucovat, kdo bude v naší zemi pracovat a žít. My přece jsme solidární, my dáváme peníze, posíláme naše policisty a vojáky a my taky bereme ekonomické migranty, ale z jiných zemí. My je potřebujeme, ale o tom si chceme rozhodovat sami. A to je jeden z našich prioritních zájmů a myslím si, že v rámci Evropské unie jsme ukázali, že skutečně konečně máme vliv. A já si myslím, že v tomhle směru se shodneme se všemi politickými stranami a hnutími, jaké jsou naše české národní zájmy v Evropě.
Náš další zájem je samozřejmě bezpečnost - ne bourání Schengenu, ale bezpečnost. My jsme jasně řekli, jaké řešení - zastavení migrace, australský model, Ellis Island, vytváření hotspotů mimo Evropu. A to, co jsme říkali v roce 2015, už konečně další země akceptují a jsou rády, že jsme na čele těchto názorů. Budeme určitě i dále aktivní, budeme vytvářet účinná spojenectví a aliance. Teď je důležité předsednictví Rakouska, kde skutečně máme velice dobré vztahy.
Budeme aktivní z hlediska rozpočtu. Považuji za skandální, že Evropská unie předložila rozpočet, kde náklady na evropské struktury ne že snižují o 15 %, díky brexitu odchází 15 % obyvatel Evropské unie, ale navyšují o 20 %. A rozdíl je 25 mld. eur. Neuvěřitelná drzost! 25 mld. eur si chtějí navýšit. A já jsem strašně rád, že rakouský premiér Sebastian Kurz a já na to máme absolutně stejný názor.
Máme taky názor, že chceme ovlivňovat peníze, které nám přicházejí prostřednictvím evropských fondů. Ne že nám někdo nadiktuje zase ESF, Evropský sociální program, ale to bylo přece v čase, kdy jsme měli nezaměstnanost 9,5 %, tvořil se program 2014-2021. Chceme mít na to vliv, chceme o tom rozhodovat. A debata, že dostáváme nějaké peníze a že musíme být v předklonu, není namístě. Hlasy z minulosti, kdy říkaly, že musíte brát migranty, protože nám nedají peníze, to je absolutně nepřijatelné. A myslím, že už to nikdo neříká. Máme na to samozřejmě stejný názor. Z Polska odchází ročně 25 mld. eur dividend, od nás 10 mld. Takže perspektivně náš vztah bude úplně jiný. To saldo bude plus miliarda eur, a proto pokud všichni říkají, že máme růst, tak chceme růst, ale investicemi.
A považuji za absurdní, pokud skutečně např. resort MPSV dostal 58 miliard na programové období 2014-2020. My skutečně nepotřebujeme rekvalifikovat lidi, když u nás nemá prakticky kdo pracovat a máme 260 tisíc volných pracovních míst, potřebujeme se vůbec podívat na ty, kteří jsou nezaměstnaní, jestli třetina nedělá načerno, resp. další část dostává tolik dávek, že nepotřebuje pracovat.
Takže ten rozpočet je důležitý a budeme za něj bojovat. Máme tři priority. To znamená, nechceme navyšovat, ten rozpočet se navýší nárůstem HNP a není potřeba. Samozřejmě chceme udržet kohezi a zemědělství. Nevím proč - tedy já vím, samozřejmě, proč zavádějí programy, které tam nikdy nebyly, a ty tradiční se vlastně snižují. A v tomhle směru máme na to určitě stejné názory s dalšími zeměmi. Mluvil jsem o tom s x premiéry a ta debata bude velice těžká. Je otázka vůbec, jestli to zvládneme v rámci stávající Evropské komise, protože nás čekají příští rok evropské volby a myslím, že přinesou další překvapení.
Bezpečnost, samozřejmě, je priorita a je potřeba bránit ten kontinent. My jsme vedli debatu o západním Balkánu, jestli tedy rozšíříme Evropskou unii. Podle mého bychom ji měli rozšířit. Pokud se nebudeme snažit, tak potom ta Evropská unie nebude, jeden blok, hranicí na moři, ano, protože ten západní Balkán, samozřejmě... Je tam Čína, která má vliv, Rusko, Turecko. A všichni mluví o vstupu do eurozóny a já musím říct, že jsem rád, že tam nejsme, protože my jsme jednali vlastně o migrantech do půl páté ráno a na druhý den byla eurozóna a to byl stejný souboj Itálie a zbytek eurozóny. A jsem rád, že nejsme u toho, protože tam je jasná potřeba reformy. Jsou tam země, které nedodržují rozpočtovou politiku, které jsou i předlužené, a myslím si, že je dobře, že máme naši korunu. A pokud by se něco stalo, tak je to důležitý nástroj pro naši ekonomiku.
Takže z hlediska té bezpečnosti si myslím, že postupně se ty názory mění. A měli bychom se bavit o Schengenu, proč tam nejsou další země, Bulharsko, Chorvatsko a další, a neměli bychom dopustit rozpad Schengenu, protože to řešení je samozřejmě jednoduché. To řešení je to, že pašeráci nesmějí vydělávat 5,7 miliardy eur. Seděl jsem vedle maltského premiéra a ten na té Radě říká: No tak tam vlastně plují ty lodě neziskovek a vysílají signál, kde jsou, jakou mají polohu vedle té Libye, a vlastně volají ty pašeráky: No tak pojďte, naloďte se a přivezte ty migranty ekonomické. To jsou ekonomičtí migranti. A my těm lidem máme pomoci u nich doma. Tu Sýrii jsme nezvládli, zvládli jsme ji tak, že jsme dali Turecku 3 miliardy euro a teď je dáme znovu a je to nějaký přístup. Ale my bychom měli vlastně pomoci těm zemím tam, odkud ti lidé odcházejí. A oni za to platí, oni platí za tu naději. Někdo jim něco slibuje a není to pravda. Dnes máme v Evropě 1,5 milionu lidí, kteří nedostali azyl. V Německu je to 500 tisíc. A ti lidé by měli de facto tu Evropu opustit, protože podle pravidel, která dnes máme, tak to je.
Takže to je velké téma a já si myslím, že je náš velký úspěch, že jsme vlastně prosadili to, že ostatní akceptovali, že nebudou kvóty, že budou dobrovolné relokace. Dobrovolné relokace. Takže migrace, bezpečnost a rozpočet. Ten rozpočet, pokud teď nezvládneme, tak samozřejmě, uvidíme, jaká bude příští Komise, ale myslím si, že i když v minulosti Česká republika měli jenom jednu prioritu, tak teď máme tři a nejsme sami.
Třetím pilířem zahraniční politiky je samozřejmě naše účast v NATO. Pan prezident odletěl na summit NATO, já tam zítra s panem prvním místopředsedou vlády Hamáčkem letíme spolu, budeme zastupovat Českou republiku. Pan prezident se na mě obrátil, abychom ho tam zastoupili. Samozřejmě, atlantická vazba je základem naší bezpečnostní spolupráce i zahraniční politiky. Samozřejmě slibujeme, že budeme navyšovat naše výdaje na obranu tak, jak jsme se zavázali na summitu ve Walesu v roce 2014. Předložíme jasné plány a myslím, že to i děláme a že máme na stole nějakou vizi. Myslím si, že i minulá ministryně dala na stůl jasnou vizi, a i stávající ministr určitě má jasné představy, jak to řešit. Ale my samozřejmě musíme změnit ten nákup té vojenské techniky. Považuji za absurdní, když nějaká komise 33 lidí porovnává, hodnotí prototyp, který ani neexistuje, s radarem, který je každý den ve válce. Neuvěřitelné. Takže to je samozřejmě... Nebo stejné je to s těmi vrtulníky. Tam je také prototyp, který neexistuje. Je otázka, proč naše armáda vlastně chce nějaké věci, které neexistují, když tedy máme všude armády a stačí se jenom zeptat.
Minulý pátek jsem byl v Karlových Varech s polským premiérem a v Polsku se vyrábějí dva vrtulníky. Je to zahraniční výroba. Blackhawky a augusty, například. Sokolové, tak se omlouvám. Tak paní poslankyně mě opravuje, ona tomu rozumí víc než já. Ale zkrátka jsou tam dvě výroby helikoptér. Takže myslím, že je potřeba se vrátit k tomu vyjednávání na úrovni vlád, a my samozřejmě jsme připraveni navyšovat ty prostředky a ten cíl - samozřejmě jsme se zavázali na dvě procenta, ale myslím, že je vlastně důležité mít tu vizi a říct ano, my toho chceme dosáhnout, a kdy. Naše HDP roste, takže to stále doháníme, ale je pravda, že trendově jsme na tom celkem dobře. Jde o to, aby ty rozpočtované peníze byly utraceny, a to si myslím, že by mohlo konečně nastat. Takže samozřejmě ten závazek postupně chceme plnit a chceme nastavit ty systémy tak, že budeme víc asi diskutovat na úrovni vlád.
Ještě k zahraniční politice. Samozřejmě jsme otevřená ekonomika, jsem jedna z nejvíc průmyslových zemí v Evropě a musíme usilovat o nové trhy. Je důležité, abychom v rámci vlády, MPO a zahraničí spolupracovali. Máme strašně moc různých struktur czechtradů, czechinvestů, agentur, czechturismů. Byl jsem ve Finsku, tam máme velvyslance, ten to obslouží všechno sám. Já jsem taky kdysi dělal zástupce a taky jsem to téměř obsloužil sám. Takže je potřeba, abychom tam hledali energie, máme ten plán, ušetříme na tom 140 milionů a musíme taky konkrétně definovat exportní politiku. Musíme se podívat na naše salda, tak jak se na to dívá pan prezident Trump.
Jednal jsem v sobotu s čínským premiérem, a to saldo je... Čína je druhá největší země v rámci dovozu k nám, 400 miliard, a ve vývozu máme 17. místo, takže je potřeba skutečně v těchto zemích, kde politici můžou otevřít dveře, dělat něco konkrétně a mít jasný přehled, co bychom chtěli prodávat. Proto se obrátím na Svaz průmyslu a Hospodářskou komoru, abychom se setkali s našimi podnikateli a firmami, aby konkrétně řekli, co by chtěli prodávat. A je potřeba se podívat i na ty posty, jestli náhodou nevozíme nějaké díly do nějakých montoven, a potom to odchází jako výrobek. Takže bychom měli udělat konkrétní analýzu mimo zemí EU a dělat aktivní exportní politiku a tam si myslím, že můžeme určitě být pro to přínosem.
Další bod je strategický investiční plán a reforma státu. My jsme samozřejmě v rámci bývalé vlády navštívili 12 krajů. Všichni se nám smáli, že to jsou takové výlety o ničem. Není to pravda. My skutečně jsme zmapovali investiční plán naší země. Je to důležité, abychom měli nějaké plány, abychom vůbec plánovali. My jsme nic neplánovali tady - ani lékaře, ani sestřičky, ani svářeče, ani profese, ani nic zkrátka! Já vím, že s plánováním někdo si může vzpomenout na nějaké jiné časy, ale každá firma plánuje a stát by měl také plánovat. A považuji například za absurdní, že když jsme neplánovali například u profesí, že jsme zjistili, že například každý rok se nedostane 2,5 tisíce studentů na lékařskou fakultu, protože nebyli pedagogové. To jsme teď vyřešili. Nejsou lékaři, ale na druhé straně vlastně neumožníme, aby v podstatě studenti, kteří udělají přijímačky, to mohli studovat.
Takže ty investice. Ano, my to finalizujeme a určitě to bude přesahovat tisíc miliard. A to je ten náš růst. Ano, ale na to samozřejmě potřebují naše firmy sehnat lidi a musíme se na to dívat dlouhodobě, protože dobře víme, že od momentu, kdy se rozhodne o nějaké investici, a než se to všechno v rámci naší byrokracie a neuvěřitelně dlouhého schvalování investic - tak to trvá čtyři pět let. My dneska máme v rámci rozpočtu, který byl schválen - vláda, je tam rozpor asi 10 mld. A je tam například asi 40 památek za 1,1 mld. A my bychom potřebovali už začít a je důležité, aby se ty peníze sehnaly, a samozřejmě je tam i například pražská Invalidovna, která je za miliardu, ale na příští rok potřebujeme asi 20 milionů. A my musíme začít, abychom i mohli plánovat, a to také ty stavební firmy od nás chtějí.
Ohledně státní správy. Já myslím, že už jsem o tom mluvil. Zákon o státní službě, tak ten se nám fakt úplně nepovedl. To si sypu popel na hlavu. Teď to vidíme v praxi. A já skutečně považuji za nenormální, že ministr nemá možnost vyměnit svého podřízeného, když ten nepracuje dobře nebo způsobí nějaký problém, a je nenormální, že vlastně ministra blokuje státní tajemník. My máme dneska asi dva nebo tři státní tajemníky, kteří jsou PN. A konkrétně ten na Ministerstvu zdravotnictví paralyzuje ten rezort. Tam je obsazenost asi, nevím, 54 %. To je absurdní! Toto není normální! A proto ve Sněmovně máme návrh na změnu státní služby a já myslím, že objektivně by každý měl uznat, že když nastoupím do funkce, tak... Samozřejmě to není, že někdo přijde a všechno to vyčistí. Já jsem přišel na Úřad vlády s jednou kolegyní. Ale jde o to, že pokud skutečně ten spolupracovník ministra nebo i ten státní tajemník nefunguje, tak musí mít nějakou možnost nějakým způsobem to řešit. A dneska je obrovská konkurence. Dneska se bojuje o dobrou pracovní sílu a stát dneska konkuruje s privátem. Nejsou lidi. Takže si myslím, že je to potřeba změnit. My jsme teď na vládě měli systemizaci. Byly tam nějaké změny bez navýšení peněz nebo míst a já jsem se ptal pana Postráneckého, jak to vypadá s Bruselem, a není pravda, že by Brusel měl nějaké výhrady. Já jsem také řekl, že pokud Brusel má výhrady, tak já to tam rád půjdu sám projednat. Takže toto skutečně potřebujeme, abychom mohli stát řídit efektivně, aby tam byla také nějaká konkurence na ty posty, aby to nebyli stále zacyklovaní úředníci, kteří vlastně cirkulují z jednoho rezortu na druhý.
Co se týká rezortu dopravy, tak my určitě budeme pokračovat v investicích, budeme pokračovat v zahájené výstavbě nových dálnic a obchvatů měst, které zůstávají v rezortu dopravy největší prioritou. Aktuálně máme rozestavěno 194 km nových silnic a nachystáno dalších 150 km. Zintenzivníme výstavbu dálnic na všech hlavních trasách, konkrétně zejména D1, D3, D4, D6, D7, D11, D35, D48, D49, D52, D55, a dokončíme kompletní modernizaci dálnice D1 mezi Prahou a Brnem. Do roku 2021 zprovozníme 210 km dálnic, z toho 110 km dálnic nových a 100 km modernizované D1.
S tím souvisí i novela zákona o urychlení výstavby, jejímž cílem je zrychlit schvalování a přípravu důležitých dopravních staveb. Pokud ji schválí také senátoři a podepíše pan prezident, bude naší naprostou prioritou její rychlé zavádění do praxe, abychom mohli konečně dostavět základní dálniční síť. Já jsem žádal pana ministra dopravy, protože přichází ŘSD s nějakými termíny, aby skutečně se ŘSD zavázalo k termínu 2025, kdy bychom měli zprovoznit všechny dálnice. Určitě je velká ostuda, když mi polský premiér říká: Už jsme s dálnicí na hranici u vás. Rakouský premiér, ten je dvakrát u nás na hranici, a my jsme ještě daleko. Toto samozřejmě se mělo zrealizovat před vstupem do EU a vznikem krajů, ale někdo na to asi zapomněl hned po revoluci.
Také chceme samozřejmě se snažit najít peníze pro opravu silnic II. a III. tříd. Tam deficit je obrovský, tj. 90 mld. My jsme našli v rámci rozpočtu 2018 čtyři miliardy a samozřejmě budeme se snažit dál. Chtěli bychom realizovat formy PPP, to znamená partnerství veřejného a soukromého sektoru. Pilotní projekt řešíme u D4 a chtěli bychom ho možná i u dalších dálnic, jako je D7, D6, D3 a D35.
Pro další volební období chceme také zavést elektronickou dálniční známku, kterou bude možné zakoupit přes internet. Zaměřit se také chceme na autoškoly a začínající řidiče, aby nebyli smrtelným nebezpečím pro sebe i pro druhé. Proto pro ně prosadíme například řidičské oprávnění s omezenou platností maximálně na dva roky, ve které budou muset absolvovat výcvik s cílem zdokonalení řidičských schopností a dovedností při zvládnutí krizových situací.
Pro cestující na železnici zajistíme opravu alespoň 60 významných nádražních budov, například Praha-Smíchov, Most, Křižanov nebo Havířov, budeme také dál pokračovat v otevírání trhu na železnici, ale zároveň se zaměříme na novou roli našeho národního dopravce, Českých drah. V rámci cestování také chystáme jednotný tarif, tedy že si cestující koupí jedinou jízdenku bez ohledu na to, s jakým dopravcem pojede.
V oblasti spadající pod Ministerstvo průmyslu a obchodu například můžu začít se státními hmotnými rezervami, jak o tom mluvil pan prezident. Já už jsem o tom mluvil v minulosti jako ministr financí, tehdy to bohužel neprošlo. My máme skutečně desítky miliard ve státních hmotných rezervách, v různých kovech a dalších věcech, které se obměňují, a já myslím, že je potřeba se na to podívat, jestli to skutečně potřebujeme. Nedej bože, kdyby byla válka, tak samozřejmě co asi potřebujeme? Potřebujeme letecký benzin, kerosin, naftu, benzin, a kdyby bylo úplně nejhůř, tak mouku, sušené mléko a hlavně vodu. A pokud my tam stále něco obměňujeme, tak si myslím, že z hlediska cash flow státu by to bylo důležité. My jsme v minulosti vedli debatu o ropě. Ropa. Evropská unie nám říká: musíte mít zásoby ropy. Akorát problém je, že nemáme ty rafinérie a nemáme ani smlouvu, takže kdyby se něco stalo, tak nevím, kdo by nám tu ropu potom zpracoval. Takže já si myslím, že bychom měli mít z hlediska těchto komodit hlavně letecký benzin, naftu a tyto. Ale naftu ne skladovanou v zahraničí samozřejmě. To si vzpomeneme všichni na to, co se stalo.
My jsme za minulé vlády rozhodli o postupu, jak vlastně budovat jaderný zdroj. Pan prezident to kritizoval. Já s ním v tomhle směru nemůžu souhlasit, protože my máme nějakou energetickou koncepci, ale to je samozřejmě otázka, do jaké míry ten stát měl nebo má vliv na ČEZ a jestli vůbec v minulosti, proč jsme vůbec privatizovali energetiku a vodu hlavně. Velká chyba.
A já v tom jádru osobně mám velice jasno. Dukovany jsou připravené a každý investor z privátu vám řekne: No tak naceníme Dukovany, nevím, kolik to je. Dvě stě, tři sta miliard. Strčíme do stoprocentní dceři ČEZu a na to uděláme soutěž. Na dodavatele, na financování, na technologie, eventuálně na joint venture. To pro byznysmeny je triviální záležitost. Já bohužel, za minulé vlády se mi to nepodařilo přesvědčit kolegy. A jsou tam vlastně navrhované tři možnosti. Že by stát měl začít investovat - to považuji za nesmysl. Anebo že bychom měli dělit ČEZ - to také si myslím, že je nesmysl. ČEZ má velice dobrá čísla. Debt/EBITDA jedna z nejnižších v Evropě. Takže... A samozřejmě, to jádro jsme měli vlastně postavit už dávno. Každý podnikatel nejdřív vybuduje svoje podnikání doma, až potom jde do okolních států. No tak my jsme si vybrali na Balkán a bůhví kde. A dopadlo to, jak to dopadlo. Měli jsme mít to jádro už dávno. Proč jsme nezakončili ten Temelín?
Takže já si myslím, že tady je to jasné. Dukovany mají nějakou životnost. Je potřeba o tom rozhodnout. A pro mě, ale samozřejmě, že to budeme diskutovat v rámci vlády a máme na to tam tým a komisi a zmocněnce. Ale já říkám, má to být stoprocentní dcera ČEZu? ČEZ to má garantovat, ano, kdyby náhodou se něco stalo, a my jako vláda to můžeme podpořit tím, že budeme druzí v řadě. Ano, až po tom ČEZu, až po matce. Tím vylepšíme samozřejmě finanční podmínky toho financování a dáme tomu samozřejmě i důvěryhodnost a podpoříme to. Ale ČEZ není naše stoprocentní dcera.
Takže určitě tuto debatu povedeme a je potřeba samozřejmě se vrátit k té koncepci a podívat se na ty uhelné elektrárny i paroplyny, a co všechno jsme v minulosti postavili. Přitom my jsme měli mít hlavně jádro. Tak jak to má Francie. A samozřejmě představa EU, že budeme navyšovat obnovitelné zdroje, je nesmyslná, protože my nejsme Norsko, my nejsme tady severní Německo. My jsme tady, je tu nějaká tradice. A samozřejmě ty jaderné energetické zdroje jsou pro nás i ekonomicky nejvýhodnější. Ale my se musíme podívat také, kolik vyvážíme, kolik dovážíme a podívat se celkově na tu bilanci. A já si myslím, že tentokrát jsem přesvědčen, že to zvládneme.
Takže v oblasti průmyslu a obchodu chceme zajistit energetickou bezpečnost a soběstačnost a plynulé dodávky energie a tepla za konkurenčně schopné ceny pro podniky i domácnosti. Konkurenčně schopné. Měli jsme se podívat na ty přirážky v porovnání s jinými zeměmi, jestli náhodou na tom nejsme špatně. A já myslím, že jsme. Dále chceme podporovat snižování energetické náročnosti veřejných soukromých budov z centrálních obnovitelných zdrojů a chytrých energetických projektů.
Dále posílíme koordinaci aktivit na podporu digitalizace českého průmyslu a ekonomiky včetně souvisejících dopadů na obchod, trh práce, vzdělávání, a to zejména díky zintenzivnění činnosti aliance Společnost 4.0 a úzké spolupráce v rámci digitálního Česka.
Do konce roku 2018 bude připravena aktualizace národního akčního plánu čisté mobility. Pokud jde o finanční podporu pořízení nízkoemisních vozidel, budeme spolupracovat s Ministerstvem dopravy a MPO. Jako jedno z opatření je zpracovávána analýza možných podpor pořízení elektromobilů.
V oblasti ochrany spotřebitele jsme nastavili opatření před podvodnými e-shopy a ve spolupráci s Českou obchodní inspekcí, Energetickým regulačním úřadem a Státní energetickou inspekcí pracujeme na opatřeních, která pomohou chránit proti nekalým prodejcům energií, tzv. šmejdům v energetice. Chceme chránit spotřebitele v zpřísnění podmínek u podomního prodeje, uzavírání smluv po telefonu, elektronického obchodu nebo prodeje finančních služeb na dálku. První verze nového zákona o ochraně spotřebitele je téměř hotová a blíží se ke konzultaci s širokou veřejností.
Podařilo se uzavřít memorandum se společnosti Uber a donutit ji, aby se podřídila českým zákonům, platila tu daně a její řidiči se dobrovolně přihlásili do systému EET. Ve spolupráci s Ministerstvem dopravy chceme novelizovat zákon tak, abychom zjednodušili podnikání v oboru taxislužby, tak aby odpovídalo 21. století a tomu, že existuje GPS navigace a mobilní aplikace. MPO se podařilo znovu získat důvěru telekomunikačnímu sektoru. Podíleli jsme se na zákonu, který výrazně zrychlí výstavbu telekomunikačních sítí.
Dále budeme prosazovat změnu na Ministerstvu pro místní rozvoj, které chceme proměnit na ministerstvo veřejného investování, které by spravovalo kompletní otázky, které se týkají krajů, měst a obcí. Pracujeme na změně Státního fondu rozvoje bydlení na Státní fond podpory investic. Tato změna umožní nastavit efektivnější investiční podporu regionům, např. na bytovou výstavbu včetně podpory mladých a seniorů, dětská hřiště, sportoviště, opravy místních komunikací, revitalizace území, regenerace brownfieldů nebo třeba na cestovní ruch.
To bydlení je samozřejmě velká téma. My jsme seděli tento týden se Svazem stavebnictví a domluvili jsme se, že ustanovíme takovou investiční radu a budeme dělat tři platformy, to znamená dopravní infrastruktura, bydlení a legislativa. A to bydlení, o tom je debata. A já myslím, že je to jednoduché. Měli bychom si říct, kdo má stavět byty. Byty nejsou. Proč nejsou? Bytový fond - stát v roce 1990, pokud je to správné datum, nebo kdysi dávno, 600 tisíc bytů převedl na samosprávu. Co se stalo s těmi byty já nevím. Ale byty nejsou a málo se staví. A je potřeba si říct, kdo má stavět byty. No já říkám, že to mají stavět obce a města. Stát nemá stavět byty. My máme pomoci a vytvářet programy pro obce a města a vytvořit na to dotační tituly, tak jak jsme to udělali ohledně škol v regionálním školství, kde jsme udělali program, Ministerstvo financí, kde jsme dali 3,5 mld. asi 160 obcím a následně dávali 70 %. Ale samozřejmě, my musíme udělat analýzu.
Když jsem chodil do těch krajů, tak kdo chtěl od nás byty? Nějakou spolupráci? No, Mladá Boleslav a ještě jedna obec. Ale my si musíme přeci říct, že obec Němčovice, která má 208 obyvatel a starosta má na stole projekt bytovky za 3,5 mil. a jeho rozpočet je 2 mil., tak asi bychom mu měli dát na těch 3,5, nevím, možná 3 miliony, ano, aby to mohl postavit, protože nemá na to rozpočet. Ale proč bychom měli dávat Praze, která má na účtě 30 mld. a která měla nějakou koalici, která byla totálně proti... myslím na začátku proti, protinvestiční. A zkrátka tady jsme zapomněli stavět ty byty.
A také si musíme říct a sednout si s developery, že co vlastně od nás čekají. Hlavně legislativu, nový stavební zákon. A o tom je ta debata. My jsme tady vedli debatu o sociálních bytech, ale přece ten starosta, já myslím, že obec i město má bytovou komisi. A když ten starosta v Němčovicích postaví ty bytovky, no tak potom ta obec rozhodne a možná jeden byt bude startovací pro mladé manžele, možná jeden bude pro důchodce, možná bude jeden pro sociální případy. Pro lidi, kteří na to nemají peníze. Takže já myslím, že o tom by měla být ta debata. A to bydlení samozřejmě je velký problém. Nájmy jsou astronomické. Musíme s tím něco udělat. A o tom chceme samozřejmě vést debatu se všemi, protože to je také strategie, která je dlouhodobá.
V rámci MMR chceme nadále využívat postavení České republiky. My jsme sedmá nejbezpečnější země na světě, sedmá nejklidnější, dvacátá první nejšťastnější. I když často jsou všichni naštvaní, nevím proč. Ten cestovní ruch je velice důležitý. A chodí k nám stále více turistů. Každý rok máme milion pasažérů na letišti v Praze navíc. Budeme stavět druhou ranvej. A otevíráme nové linky.
Na tom setkání 16+1 s Čínou jsme prezentovali - my máme nejvíc leteckých spojení s Čínou. A je samozřejmě potřeba dostat ty turisty do dalších měst našich regionů. Ne že jsou jenom na mostě Karla IV., nebo v Telči, nebo v Českém Krumlově. A do toho my chceme investovat. Je to důležité. Obnova našeho kulturního dědictví, památky. A dostat ty turisty do těch míst, a aby tam i zůstali, aby tam nepřišli ráno v deset a v šest odpoledne odešli.
V rámci MMR chceme pokračovat v trendu zjednodušování a rychlejšího čerpání evropských fondů. Já už jsem o tom mluvil, že jsme měli program na internet 14 miliard a vyčerpalo se jenom 50 (?). Takže jsme vedli debaty a teď se mají údajně čerpat 3 miliardy a o zbytek jsme požádali Evropskou komisi, aby nám umožnila přesunout ty peníze tam, kde máme převis - zdravotnictví, školství. Takže toto je důležité pro ten další rozpočet s Evropskou unií.
MMR započalo také proces rekodifikace stavebního práva. Tam jsme toho skutečně udělali málo. Všichni říkají, že je to strašně složité, že se mění, nevím kolik, 80 zákonů, ale je skutečně potřeba na tom urychleně pracovat. My chceme zkrátka jeden úřad, jedno razítko, jedno povolení. Čili méně byrokracie a plus elektronizace. Takže chceme, aby se úřadovalo rychleji a někdy aby se vůbec nemuselo úřadovat. A to by mělo být také - a doufejme, že ty termíny, které kolegové vzpomínají, nejsou reálné, protože mně se to vůbec nelíbí a mělo by to být jako priorita z těch zákonů.
Sport. Dřív výstavní skříň České republiky, potažmo Československa. Jako celospolečenský fenomén, který zajímá téměř všechny z nás, ženy, muže, děti či dospělé seniory nevyjímaje. Prožívá v posledních letech složitá období a trpí obrovskými problémy. Tradiční kolektivní sporty, které jsou pro nás tolik typické, vždy nás skvěle reprezentovaly a pro které zde máme zajištěnou systematickou podporu, nepřinášejí očekávané výsledky. Přestaly být místem úspěchu, radosti a národní hrdosti. Hokej jsme nevyhráli, myslím, od roku 2007. A na olympiádách v míčových sportech taky nic moc. Namísto toho vidíme, jak je sportovní prostředí toxické, jak je zasaženo korupčními skandály, kdy o tom, kdo dostane prostředky, je rozhodováno ne úplně objektivně, bez jasných kritérií a kontroly.
A my musíme podpořit sport. Naše mladá populace se zásadně přestala hýbat. Klesá pohybová gramotnost, dětem se vážně stává, že nejsou v hodinách tělocviku schopny udělat kotoul. Jejich zájem a zájem rodičů o jejich zdraví a aktivní vývoj klesá, což vede k tomu, že se děti nehýbou, tloustnou a objevují se u nich zdravotní problémy.
Neutěšený stav českého sportovního prostředí a situaci, která v něm vznikla, chceme zásadně změnit. Vytvořili jsme pozici vládního zmocněnce pro sport, to je Milan Hnilička, který má do prostředí přinést nový pohled a zásadně lepší kvalitu sportovní problematiky. Je zapotřebí si jasně říct, co jsou naše priority, co chceme ve sportu podporovat a na co vyčleníme finanční prostředky, a to tak, abychom mohli podporovat jak sportovní činnost, tak infrastrukturu. Vládní zmocněnec pro sport, který je podřízený předsedovi vlády, bude spolupracovat s Ministerstvem školství, mládeže a tělovýchovy, koordinovat oblast státní podpory sportu a definovat nové potřeby jak v oblasti finanční, tak legislativní a samozřejmě i té institucionální.
Připraví novelu zákona o podpoře sportu, díky které vznikne nová centrální sportovní autorita, národní sportovní agentura, která bude komplexně zajišťovat realizaci státní politiky v oblasti podpory sportu a pohybových aktivit obyvatelstva. Národní sportovní agentura jako efektivní centrální aparát pro výkon potřeb v oblasti sportu vytvoří jasné a přehledné podmínky pro sport, zajistí transparentnost toku financí pro jednotlivé sportovní programy, zlepší jejich předvídatelnost a stabilitu. V tomto ohledu bude zásadním krokem digitalizace sportovního prostředí. Konečně zcela jasná evidence sportovců, klubů a svazů, pro ně zajištěná finanční podpora. Prostředky budou zajištěny i na investice do výstavby nových sportovišť a do obnovy a rekonstrukce těch stávajících. Takto nastavené jasné a logické podmínky pro potřeby sportovního prostředí nám umožní vidět mnohem lépe, jak je s financemi do sportu nakládáno, pro co jsou využity a jaké výsledky přinášejí.
Když dnes navštěvujeme jednotlivé kraje a setkáváme se s jejich zástupci, stejně jako zástupci měst a obcí, komunikujeme se sportovním prostředím a vidíme jejich potřeby, tak nacházíme velkou shodu v tom, že pokud chceme provést účelnou modernizaci a rozvoj sportovní infrastruktury lokálního, regionálního i národního významu, musíme společně zapojit jak prostředky státní, tak i ty, které do sportu uvolňují kraje, města a obce. Vzájemná spolupráce je v tomto ohledu nezbytnou nutností a potřebou. Již dnes se promítá náš důraz v oblasti sportu navýšenými prostředky ze státního rozpočtu, které v návrhu na rok 2019 dosahují částky 8,2 miliardy korun. Oproti roku 2017 tak dochází k navýšení o více než 3,5 miliardy korun.
V oblasti sportu uděláme maximum pro to, abychom především rozpohybovali více lidí, zlepšili u dětí pohybovou gramotnost, přivedli je zpět ke sportu a hlavně radosti ze sportování. Chceme zajistit dostatek prostředků pro trenéry, kteří se dětem budou plně věnovat a vytvoří lepší sportovní zázemí pro talenty a sportovní reprezentaci. Rádi bychom nastavili co možná nejlepší podmínky pro dosažení dalších úspěchů u našich současných a budoucích sportovců, a to jak v individuálních, tak i kolektivních sportech.
V oblasti sociální bych zdůraznil, že do budoucna hlavně potřebujeme reformu sociální péče a regulaci trhu práce. Máme 240 tisíc nezaměstnaných, nejméně v Evropě, a máme 260 tisíc volných pracovních míst. Ale volných pracovních míst. A chybí pracovní síly téměř všech profesí, to nejsou jenom lékaři, sestry a pedagogové. Ale my máme samozřejmě problém, protože někteří lidi jednoduše asi nechtějí pracovat a berou dávky. Potřebujeme dost pozměnit politiku úřadu práce, který bude koordinátorem trhu práce, aktivně komunikovat se všemi účastníky v zájmu co nejrychlejšího uplatnění uchazečů o zaměstnání a splnění požadavků zaměstnavatelů, vůči klientům důsledně uplatňovat individuální přístup. Musíme změnit neefektivní systém rekvalifikací, více zapojit zaměstnavatele na přípravy na povolání a na předvídání vývoje a změn ve struktuře povolání.
Dále také vyhodnotíme účinnost změn v některých sociálních dávkách realizovaných v minulých letech. Nemůžeme přihlížet nečinně k tomu, že se některé dávky, konkrétně dávky spojené s bydlením, staly zajímavým byznysem pro některé kvazipodnikatele. Měníme je tak, aby jejich čerpání bylo podmíněno plněním určité povinnosti ze strany příjemců dávky a ideálně vedlo k omezení, případně zcela odstranilo jejich závislost na sociálních dávkách. V této souvislosti zahájíme dialog s obcemi o funkčním rozdělení rolí v sociální oblasti a po dohodě navrhneme takové změny, aby práce s klientem byla skutečně účinná. Stanovíme jasné kompetence a pravidla mezi jednotlivými rezorty, mezi státem, kraji a samosprávou.
O neziskových organizacích jsem mluvil. Je skutečně potřeba udělat analýzu a rozčlenit to, oddělit ten sport. A kolegové z těch ministerstev, o kterých jsem mluvil, se určitě budou snažit najít úspory.
Ohledně školství. Vzdělání je pro nás absolutní priorita. Nadále budeme prosazovat více peněz do školství, tak aby platy učitelů na konci tohoto volebního období v roce 2021 se dostaly v průměru na 45 tisíc měsíčně.
Uvědomujeme si i význam nepedagogických pracovníků ve školství, a proto jim zajistíme do konce volebního období nárůst platů na 150 % jejich výše pro rok 2017. Dokončíme a finančně zabezpečíme také chystanou změnu financování regionálního školství, která přinese nejen odstranění neopodstatněných rozdílů ve financování stejných typů škol, ale kromě spravedlivějšího financování umožní školám také zvýšení kvality výuky, například v matematice nebo výuce jazyků.
Už v roce 2019 nejen navýšíme platy pedagogických pracovníků o 15 %, z toho 10% v tarifní části a 5 % nenároková složka platu, ale významně podpoříme mateřské školy, jak investičně na zajištění nových kapacit především v místech, kde ještě není zajištěno dostatek míst pro tříleté děti, tak neinvestičně zajištěním prostředků na rozšíření jejich provozní doby či hrazení překryvů.
S ohledem na zvýšení jistoty pro ředitele škol postupně od září 2019 poskytneme školám prostředky na zvýšení kvality výuky tak, aby přechod na změněný způsob financování regionálního školství proběhl plynule a pro školy a jejich ředitele předvídatelně. Uvědomujeme si, že je potřeba neodkladně začít i s vyrovnáváním neopodstatněných meziregionálních rozdílů, a proto již v roce 2019 začneme tento problém řešit prostřednictvím rozvojového programu.
Protože si uvědomujeme nutnost navrácení prestiže učitelskému povolání, budeme rovněž podporovat kvalitní přípravu budoucích pedagogů, kteří jsou nezbytnou podmínkou a zárukou zkvalitňování našeho školství. Posílíme spolupráci mezi fakultami připravujícími učitele a školami, v nichž studenti vykonávají praxi.
Při řízení a financování systému veřejného vysokého školství budeme daleko více zohledňovat celospolečenskou potřebnost některých profesí, zejména lékařů, učitelů, technických oborů, zdravotnického personálu. U léta neřešeného nedostatku lékařů ještě v tomto roce začneme realizovat akční plán na posílení počtu českých studentů na lékařských fakultách tak, aby fakulty mohly od roku 2019 nabírat o 10 až 15 % více než v současné době. Už od 1. září 2018 dostanou lékařské fakulty z rozpočtu 130 mil. korun navíc a od příštího roku 650 ročně.
Podpora vědy bude vládní prioritou. Vládní rada pro výzkum, vývoj a inovace zavede nový systém řízení výzkumu založený na vyváženosti základního aplikovaného výzkumu, důsledné kontroly nakládání se zdroji a nový systém hodnocení institucionální a účelové podpory. Výsledky hodnocení výzkumných organizací budou mít přímý dopad na jejich financování. Budeme podporovat postupný nárůst institucionální složky financování vědy a výzkumu a její adekvátní poměr vůči účelové složce financování s cílem stabilizovat výzkumné prostředí České republiky. Důraz budeme klást na posílení mezinárodních aktivit, excelentního výzkumu a na podporu zapojení mladých talentovaných badatelů do systému vědy a výzkumu jako celku. Současně snížíme administrativní náročnost při čerpání účelové podpory.
Vláda bude koordinovat řízení výzkumu napříč resorty nejen ve smyslu podpory z národních zdrojů, ale i zdrojů z Evropské unie a bude stimulovat podnikatelský sektor k dalším investicím do oblasti výzkumu, vývoje a inovací s celkovým cílem dosáhnout podílu všech výdajů do výzkumu a vývoje ve výši 2 % HDP. Ale teď se neděste, to není skutečně stejné jako u obrany, ale ta 2 % HDP - a pro porovnání, Izrael má 4, Německo 3 - tak jsou vlastně součet zdrojů ze státního rozpočtu, to je 35 mld, 40 mld. dávají podnikatelé a 15 mld. dává Evropská unie v rámci fondů, takže celkově je to 90 mld. a to je perspektivně to navýšení, ten cíl. Takže nejsou to 2 % jenom z našeho, ale je to z těchto tří složek.
Také nemůžeme stále dokola mluvit o posílení technického školství. Tady stále mluvíme o duálním systému a já nechápu, proč jsme ho už dávno nezavedli. Nedávno byl za mnou premiér Durynska a zval mě tam, abychom se přijeli podívat, jak to organizují oni. Myslím si, že ten duální systém Německa je proslulý, a je potřeba dělat konkrétní kroky. Měli bychom také možná vést debatu, proč průmyslovky, zdravotní školy a zemědělské mají kraje. Kraje toho mají strašně moc. Proč ty průmyslovky nejsou pod průmyslem, zemědělky pod Ministerstvem zemědělství a zdravotky pod Ministerstvem zdravotnictví. Ten resort by měl podstatně větší motivaci i čas realizovat takový projekt, kde máme velký problém, že nemáme dostatek zájemců o tato studia. A zkusme o tom diskutovat. Možná bychom se mohli zamyslet i nad vysokým školstvím, jestli ta struktura je vyhovující. My se stále častěji setkáváme se snahou za každou cenu zaplnit volné kapacity vysokých škol. My máme tolik vysokoškoláků, máme strašně moc vysokých škol, samozřejmě i soukromých, které byly vytvořeny ale v dobách větších populačních ročníků. Takže zkusme možná vést debatu tímto směrem.
Ohledně zdravotnictví si neskromně myslíme, že za posledních šest měsíců jsme odpracovali možná víc než někteří za celé volební období. Zavedli jsme postupy, které významně přispívají k transparentnosti a efektivitě resortu. Na webu ministerstva jsou poprvé v historii zveřejněny všechny komise a poradní orgány, které na ministerstvu působí, včetně jmenného seznamu poradce ministra. Připravujeme historicky první přehledný, veřejně dostupný rozklikávací rozpočet ministerstva. Udělali jsme řadu kroků ke zprůhlednění hospodaření nemocnic. Třeba jednoznačná pravidla problematicky vnímaným zpětným bonusům, které ročně dosahují několika miliard korun. Odmítáme také tolerovat netransparentní zadávání veřejných zakázek. Stanovili jsme proto přímo řízeným organizacím jasné postupy a přísné podmínky v případě, že budou nakupovat v takzvaném jednacím řízení bez uveřejnění nebo použijí výjimku nahodilého nákupu, což tyto způsoby nákupu omezí na absolutní minimum, a jejich dodržování budeme důsledně kontrolovat. V současné době také probíhá pilotní projekt zrušených nákupů u 15 státních nemocnic, kde očekáváme úspory v řádech desítek milionů.
Podporujeme ústřední postavení pacientů ve všech aspektech našeho zdravotnictví, avšak bez zvýšení jejich spoluúčasti. I proto jsme z pacientské rady fungující při ministerstvu udělali klíčového partnera při projednávání zásadních legislativních změn. Prosadili jsme odložení sankcí za nepoužívání eReceptů, tak aby se každý lékař měl šanci s ním dostatečně seznámit. Zároveň jsme již připravili legislativu pro rozvoj a další funkce systému eReceptů. Intenzivně pracujeme na přípravě on-line lékového záznamu pacienta, který významně zvýší bezpečnost pacienta, protože bude hlídat duplicitu léků a jejich nežádoucí interakce. Ve spolupráci s pojišťovnami také připravujeme bezpečné sdílení dat mezi poskytovateli zdravotní péče. V rekordně krátkém čase jsme za účasti pojišťoven, odborných společností a pacientských organizací připravili novou regulaci úhrad zdravotnických prostředků. Jejich přípravu nám uložil Ústavní soud.
Vyslyšeli jsme požadavky odborné veřejnosti a výrazným způsobem snížili administrativní zátěž zdravotníků v oblasti vedení zdravotnické dokumentace. Poprvé v moderní historii jsme nastavili takové podmínky, že se zdravotní pojišťovny a poskytovatelé péče sami domluvili na výši a způsobu úhrad zdravotní péče pro příští rok.
Před sebou máme ale hodně dalších úkolů. Dokončujeme projekt DRG Restart, o tom se také strašně dlouho mluví, který postupně zavedeme do úhrad tak, aby historicky poprvé šly peníze skutečně za pacientem a aby se vyrovnaly bezdůvodně rozdílné základní sazby nemocnic. Odměňovat budeme kvalitní péči a nikoli historicky vylobbované paušální úhrady. Podporujeme elektronizaci zdravotnictví, která ulehčí administrativu zdravotníkům a zvýší bezpečnost pacientů.
Máme za cíl zvýšení dostupnosti péče v odlehlých regionech. Spustili jsme proto dotační program pro stomatology ve vytipovaných oblastech, pokračujeme v dotacích pro praktické lékaře a nově je připravujeme i pro lékárny. Definujeme role jednotlivých aktérů ve zdravotnictví a posílíme odpovědnost pojišťoven za zajištění a dostupnost hrazených služeb. Připravujeme novou koncepci primární péče. Pracujeme na novém zákonu o zdravotních pojišťovnách a chystáme nový zákon o veřejném zdravotním pojištění.
Další prioritou je řešení zoufalé personální krize ve zdravotnictví. I tady jsme již nastartovali některé klíčové změny v navýšení počtu mediků. Teď se zaměřujeme na hledání systémových řešení, na zlepšení pracovních podmínek zdravotnických pracovníků a na úpravy systému jejich vzdělávání.
Změny ve zdravotnictví nechceme dělat na jedno volební období. Proto budeme všechny zásadní kroky konzultovat s opozicí ve snaze nalézt maximálně možný konsenzus.
Důležitým bodem programového prohlášení je samozřejmě posílení naší bezpečnosti. Já jsem mluvil o zvýšení výdajů na obranu. My je skutečně chceme do roku 2021 navýšit minimálně na 1,4 % HDP. Pro důstojné a efektivní fungování Armády České republiky je to samozřejmě důležité. Chceme zvýšit počet vojáků z povolání na 30 tisíc. Podporou programu dobrovolného vojenského výcviku by pak mělo dojít i k požadovanému navýšení aktivních záloh. Také zmodernizovat armádní techniku s ohledem na aktuální potřeby a vývoj bezpečnostní situace. Je potřeba akcentovat podporu domácího zbrojního průmyslu a k vybavování využít zejména lokální produkty. Všemi těmito kroky dojde zejména k zapojení českých subjektů do dodavatelských a subdodavatelských řetězců a k maximální možné míře transferu technologií, know-how a výroby do České republiky. Také je důležité, aby v naší vládě aktivně spolupracovaly resorty Ministerstva vnitra a Ministerstva obrany. Domnívám se, že jsou tam velké synergie.
V rámci bezpečnosti - tam samozřejmě také patří program soběstačnosti výroby potravin. Já si myslím, že všude na světě každý stát se musí postarat o lidi, nejenom o bezpečnost, ale aby také měli perspektivně co jíst, i když se to může dneska zdát absurdní. Ale musíme uvažovat z dlouhodobého hlediska, na desítky let, ne jenom na jedno volební období. Je potřeba si promyslet, zda by veřejné instituce, školy a nemocnice neměly programově využít potraviny především v regionu, kde působí menší regionální výrobci. Nemůžeme také tolerovat, jestli se prodává v obchodních řetězcích zboží, zejména potraviny, za podnákladové ceny, což zásadně ohrožuje tuzemské výrobce potravin.
Potřebujeme chránit půdu jako základ našeho bohatství. Myslím, že jsme udělali chybu, když jsme vlastně dovolili cizincům kupovat půdu. V Maďarsku a v Polsku to nedovolili. Ale samozřejmě dnes už je na to pozdě. Možná bychom měli uvažovat o tom, jestli nevytvoříme státní rezervu půdy, té nejúrodnější, kterou nikdy nezastavíme, aby měli naši potomci jistotu, že budou mít kde vypěstovat potraviny.
Chceme se samozřejmě podívat také na regulaci věcí, které vlastně naši občané nakupují.
Velice důležitá je voda. V oblasti životního prostředí je naší nejvyšší prioritou ochrana vodních zdrojů. Opatření proti suchu a snahu o zadržení vody v krajině považujeme za věc nejvyššího veřejného zájmu. Samozřejmě to má i dopad např. na toho kůrovce. Zajistíme dostupnost vody budováním stovek nových zdrojů pitné vody pro obyvatele a její kvalitu, např. podporou budování domácích čistíren odpadních vod. Nenecháme se zavalit odpady, ale u těch vod možná bychom měli začít přemýšlet, jestli znovu nepostavíme přehrady. Ty jsme sice zdědili, ale chvála bohu, že je máme.
V životním prostředí - nenecháme se zavalit odpady a přestaneme je zahrabávat do země. Do konce roku 2018 předložíme nový moderní zákon o odpadech směřující k zásadnímu snížení objemu odpadů končících na skládkách, předcházení vzniku odpadů a k lepšímu třídění a recyklaci. Budeme podporovat snižování energetické náročnosti veřejných i soukromých budov zateplováním hlavně z programu Nová zelená úsporám, který přináší domácnostem i státu nemalé úspory za energie. A nepolevíme ani v oblasti ochrany ovzduší. Urychlíme projekt kotlíkových dotací s cílem vyměnit až 100 tisíc nejstarších domácích kotlů na pevná paliva nejpozději do roku 2019. Zároveň budeme hledat další finanční prostředky pro pokračování tohoto projektu.
Jsme šestá nejbezpečnější země, možná sedmá, ale patříme k jedněm z nejbezpečnějších, a každým rokem samozřejmě roste počet zahraničních turistů. O tom jsem už mluvil. Je důležité, aby tato součást naší ekonomiky měla velkou podporu. Chceme skutečně investovat do unikátních památek, rekonstruovat Císařské lázně, Moravský Krumlov. Teď jsme na výjezdu dokonce zjistili, že státu patří zámek Litomyšl, dokonce je na to usnesení vlády z roku 2002, akorát někdo na to usnesení zapomněl a nic s tím neudělal. Takže je celkem ostuda, že stát je majitel zámku Litomyšl, kolem jsou všechno hezky zrekonstruované budovy a měli bychom se - teď například, to je takový konkrétní příklad - na to soustředit. Velice dobrý projekt je například, namátkou, Muzeum středoevropského umění v Olomouci, kde mají ambice z toho udělat něco a la Guggenheimovo muzeum v Bilbau. Takže to jsou všechno projekty, které jsou mimořádně důležité.
Z hlediska rezortu spravedlnosti je samozřejmě vícero zákonů, které jsou důležité, hlavně insolvenční novela. Je otázka, jestli potřebujeme tu novelu o obchodních korporacích. O tom bude určitě debata. Je tam problém se systémem APSTR, to je informační systém. Zákon o znalcích, tam určitě bude obrovský lobbing. Je potřeba v rámci resortu hlavně posílit důvěru ve spravedlnost, efektivitu, úspory, digitalizace. Je samozřejmě potřeba hlavně v rámci toho resortu komunikovat.
Toto programové prohlášení vlády, my jsme skutečně na něm dělali dlouho. Já jsem tady i dlouho mluvil, já se za to omlouvám. Ale myslím, že je to důležité pro lidi, protože my jsme šli do politiky proto, abychom něco udělali pro lidi. Já jsem přesvědčen, že nová menšinová vláda udělá maximum pro lidi, že budeme bojovat za efektivitu státu, že občané to pocítí v každodenním životě.
Samozřejmě chápu, že opozice dneska určitě bude velice kritická. Já bych jenom poprosil, zkuste se zamyslet nad tím, o čem jsem tady mluvil. Chápu, že kdybych řekl, že zítra tady bude Švýcarsko, tak budete hlasitě protestovat. Ale možná bychom se mohli zamyslet nad tím, jestli nemůžeme - a měl jsem pocit i v zahraniční politice a možná u investic a v urychlení stavebního zákona, v dalších věcech, digitalizaci - spolupracovat. Že ta pozice by měla být pragmatická ne proto, že to navrhuje někdo, kdo je náš soupeř. Naše vláda, ta bývalá i stávající, my posuzujeme zákony, návrhy opozice myslím pragmaticky a s rozumem. Není to a priori všechno, že jsme proti. Já myslím, že chceme o tom debatovat. Takže důležité je, abychom skutečně všichni byli přesvědčeni o tom, že naše země má v rámci Evropy i v rámci světa úplně jiné místo, a to místo jsme už jednou měli. Bylo to za první republiky, kdy jsme patřili mezi nejproduktivnější země světa. Já myslím, že naši lidé mají na to potenciál, a měli bychom udělat všechno pro to, abychom se tam vrátili. A my se tam postupně vracíme. My jsme skutečně ve vícero parametrech nejlepší v Evropě. A potenciál našich lidí je obrovský. Takže naše země potřebuje stabilitu. Potřebuje stabilní vládu.
Já pevně věřím, že dneska vláda dostane důvěru. A chci jenom slíbit, že uděláme maximum pro to, aby naše země prosperovala, aby naši občané měli lepší život. A budeme určitě s vámi diskutovat. Nebudeme se chovat arogantně. Chceme spolupracovat s opozicí. A předstupujeme tady s pokorou. Chci vás tedy požádat o důvěru naší vládě.

Vážený pane předsedající, vážené kolegyně, vážení kolegové, můj projev nemá za cíl změnit váš názor. Dobře vím, budete hlasovat podle... politicky. Protože když si vyslechnete všechny argumenty a použijete zdravý rozum, tak určitě byste nehlasovali pro. Ale já jsem jasně řekl, že budu hlasovat pro vydání. Hlasoval jsem tak i poprvé a nechápu vůbec ty spekulace, že jsme se snažili něco dělat naopak.
Problém celé této vylhané politické kauzy je v tom, že jsem vstoupil do politiky. A možná právě i díky této kauze jsem toho litoval. Nicméně to nevzdám. To by se líbilo strašně moc lidem a našim vybraným politickým soupeřům. Já jsem vstoupil do politiky proto, protože jsem chtěl nějakým způsobem vrátit naší zemi to, že jsem tady uspěl, že jsem tady vybudoval firmu, a šel jsem do politiky proto, protože si myslím, že v politice by měli být lidi, kteří se politikou neživí a kteří naopak chtějí zásadním způsobem změnit naši zemi a dostat ji tam, kam patří. Vrátit ji do období první republiky. Období Masaryka, kdy jsme patřili mezi nejvyspělejší země Evropy a světa. Tomuto projektu jsem věnoval maximální energii celý čas, nasazení. A to, že jsme - naše hnutí, kterému se na začátku všichni smáli, uspěli, několikrát, tak právě proto tady máme Čapí hnízdo. Právě proto je to politické stíhání. A já chci jenom říct všem, že my v tomhle boji budeme pokračovat. My jsme byli ve vládě a části toho klientelismu a té korupce jsme zabránili. Ale samozřejmě stále máme tady na stole korupci, zneužívání státních firem, klientelismus atd.
Naši političtí konkurenti, hlavně z řad stran, díky kterým vlastně máme stav naší země, jaký je, de facto neměli žádná politická témata, žádný vlastní smysluplný program, s kterým by mohli soutěžit s námi, politicky soutěžit. Oni měli vlastně společně koordinovaný jednoduchý program a to bylo házení špíny na naše hnutí a hlavně na moji osobu. Ono to začalo už v roce 2012. A samozřejmě součástí této taktiky je zcela vylhaná a mediálně živená a politicky zneužívaná pseudokauza Čapí hnízdo, kvůli které tady vlastně na půdě Sněmovny znovu stojím.
Já jsem měl pocit, že od voleb jsme tady snad neměli nic jiného. Vždyť si vzpomeňte, jak to začalo. Co jsme řešili po volbách? No, mandátní a imunitní výbor. A proč? No kvůli Čapímu hnízdu. Tam se přihlásili lidi, kteří tam nikdy neseděli. Nejdřív tady byla nějaká informace, že chceme předsedu. Nikdo to nechtěl. Potom že to ovládáme. Potom dokonce jsme měli jednat s některými stranami a hnutími, aby nás nevydaly. Všechno samozřejmě nesmysly. Ale o tom to je, tahle Sněmovna. To je hlavní téma. To je snad největší téma možná v historii politických stran.
A proč je to politicky motivováno? Zkuste teď přemýšlet.
My už jsme jednou vlastně - já a kolega Faltýnek - hlasovali pro vydání a otázka teď zní: Proč policie požádala o naše vydání v nejzazší možný termín, těsně před volbami, v srpnu 2017? Proč požádala, když to není politické zadání a objednávka? A to je hlavně objednávka mafie. Mafie, která tady kradla miliardy ve spolupráci s vybranými politiky. Přece policie dobře věděla, že hnutí ANO pravděpodobně získá 5 % ve volbách. Získali jsme téměř 30. Takže dobře věděli, že Babiš a Faltýnek budou poslanci a že bude potřeba znovu požádat o vydání. A to je jednoznačný argument. Jednoznačný argument, že je to zpolitizované, že to mělo za cíl ovlivnit parlamentní volby. A ovlivnilo to. Podle našich odhadů a díky této vylhané kauze jsme přišli o 10 % našich preferencí Ano. Masáž mediální, hlavně Česká televize, od rána do večera Čapí hnízdo.
To je zajímavé, že v roce 2016 hlavní kmotr, známý právník bývalého premiéra, chodil po Praze, ten, který tady dělal miliardové kšefty, který dělal privatizaci OKD a připravil horníky o byty, vykládá, že Babiš půjde do vězení. Někteří poslanci to tady v podstatě vykládali našim - to bylo 2016, my jsme nechápali, o čem mluví. Takže to vlastně ještě šlo tak dál, že tahle mafie si nechala udělat průzkum. Za námi přišli lidi v roce 2017 a říkali: Víte co, oni si dělají průzkum, co se stane, když Babiš bude obviněn. Jak bude reagovat veřejnost.
Samozřejmě je, a jsem o tom přesvědčen a k tomu se samozřejmě dostanu, i k OLAFu, že je to politika. Je to politika. My žijeme v zemi, kde si můžete objednat stíhání a objednat pravděpodobně, dostat někoho do vězení.
Za minulý rok bylo stíháno a osvobozeno díky bohu nezávislým soudům 1 150 lidí, kterým jsme zaplatili odškodné jako stát 80 milionů. A teď byla zproštěna u soudu paní Vitásková, která byla obviněna v roce 2013, a ta solární mafie, která si objednala to stíhání paní Vitáskové, a je tam to propojení s tou mafií, která si objednala moje stíhání, Faltýnka, mojí rodiny, no tak pět let totální likvidace této osoby a rodiny. Pět let. Byla dokonce odsouzena na 8,5 roku a teď ji soud zprostil.
Takže zkusme se jenom zamyslet, jak je to vůbec možné, že to u nás takhle funguje. A tahle kauza, ta nejenom že měla ovlivnit naše preference, to se úplně nepovedlo, ale samozřejmě má hlavně ovlivnit vznik nové vlády. Vždyť to je proto, aby všichni mohli říkat: Vždyť Babiš je stíhán, on nemůže být premiér. Nemůže. Žádná presumpce neviny. Ovlivňuje i prezidentskou volbu, protože jeden z kandidátů říká, že Babiše nepověří, pokud bude prezident. Takže tahle kauza je zásadní kauza, která ovlivňovala parlamentní volby, ovlivňuje stávající politickou situaci, a dokonce i prezidentské volby.
Takže já bych se vrátil k té podstatě. Jsem si zcela jist, že v souvislosti s dotací na farmu Čapí hnízdo nikdo z obviněných osob nespáchal žádný trestný čin. A proč? No já vám teď řeknu ty hlavní argumenty. Já jsem podle policie měl vlastnit dvacet kusů akcií farmy. To je úplný nesmysl. A podle stejného usnesení policie policie říká, že ty akcie neexistovaly. Tak rozumíte tomu? Měl jsem vlastnit akcie a zároveň policie říká, že neexistovaly. A policie říká, že prodej akcií byl fiktivní. Ale policie má originál smlouvy, originál předávacího protokolu, kopii akcií od notáře a doklad o bezhotovostní platbě kupní ceny. To samozřejmě při první žádosti. Oni si vlastně neopatřili ty důkazy v náš prospěch. A žádné důkazy v náš neprospěch nemají.
Jaroslav Faltýnek je stíhaný za to, že prodal akcie. To je neuvěřitelné. Prodal akcie a kupní cena akcií byla stanovena znaleckým posudkem, takže to je OK, ne? A dle znaleckého posudku policie to byla cena obvyklá. Takže já tomu vůbec nerozumím, o čem to je.
Absolutně absurdní sprosťárna je obvinění mojí ženy! Monika Babišová vlastnila akcie farmy Čapí hnízdo šest týdnů - a teď se soustřeďte. Ona prodala akcie bratrovi, protože rodina řekla, že nebudou čtyři díly, ale pět dílů. A ona je prodala v době, kdy ta farma nežádala o dotaci, ani nikdy nebyla akcionářem, kdy farma dostala dotaci, ani nebyla na výslechu, policie ji nepozvala. Nebyla na výslechu, prodala akcie bratrovi v době, kdy farma neměla dotaci, ani nežádala o dotaci. Tak to je zase další absurdita, ano. Takže to jsou věci, které člověk nepochopí.
A mou vinu vlastně policejní orgán dovozuje z toho, že další obvinění jsou buď mí rodinní příslušníci, nebo jejich příbuzní, nebo v minulosti měli profesní vztah ke skupině Agrofert.
Absolutně neuvěřitelné je, že já jsem v roce 2006 začal organizovat dotační podvod týkající se dotace, kdy o příslušném operačním programu ještě nebylo nic známo. Ten operační program byl vyhlášen 20. 12. 2007 a policie tvrdí, že já jsem organizoval něco už v roce 2006, protože jsem asi věděl, že bude nějaký program. Neuvěřitelný nesmysl. Takže ve spise není jediný přímý ani nepřímý důkaz o tom, že bych páchal nějakou trestnou činnost.
A samozřejmě, ta první žádost byl totální blábol. Tak jsme čekali, že když se dostaneme do spisu, že tam něco bude. No není tam nic. Místo toho vlastně slyšíme bývalého elitního policistu protimafiánského útvaru Jiřího Komárka, který na soudu říká, že vyšetřovatel této účelové pseudokauzy Pavel Nevtípil byl napojen i na mafii. No tak to je zajímavé. Takže chci jenom říct... A další věc ještě, co říká policie, že jsem prý poprosil kolegu Faltýnka, když prodával ty akcie mé rodiny, abych svou identitu, dobře poslouchejte, skryl za mé vlastní děti a manželku. To znamená, že můj prvorozený syn se jmenuje Andrej Babiš. A já jsem požádal Faltýnka, abych se skryl za svého syna Andreje Babiše. Chápete to? Rozumíte tomu? No já tomu nerozumím. Takže toto jsou ty absurdity, nesmysly, neuvěřitelné věci.
Zkusme si vlastně zopakovat fakta. Tady se někteří vyjadřují, že Čapí hnízdo byla korupce. Nevím, asi ani nevědí, co to je korupce.
Tak ještě jednou. Padesát milionů je v té farmě zainvestováno. A občané, kteří jste tam ještě nebyli, přijďte se tam podívat. Chodí tam ročně asi čtyřicet padesát tisíc lidí, tisíce dětí, zájezdy ze škol. Slouží to veřejnosti. Dnes stokrát opakovaná lež, že je to nějaké rodinné sídlo. Ne, slouží to veřejnosti.
Ta farma zaměstnává 68 lidí, odvedla - soustřeďte se - 72 milionů do veřejných rozpočtů. Kdyby ji Agrofert nebyl převzal, protože tam ručil za ten úvěr, tak by byla zbankrotovala. Takže 72 milionů do rozpočtů. Pomohlo to regionu.
Když v České televizi vyčítal známý moderátor, a už nevím komu, že vlastně ten ROP Střední Čechy dal těch 17 miliard, tak ten ROP Střední Čechy potom řekl: No farma Čapí hnízdo. To je vlastně asi ten náš nejlepší projekt. Dali si to na web, v roce 2010 se chlubili farmou Čapí hnízdo, kterou kontrolovali všichni. Přece tu žádost, to bylo za hejtmana Bendla, byla u toho i paní Langšádlová, jak to schvalovali, a potom přišel pan Rath a všechno chtěl zrušit, ty projekty. No a tohle nezrušil, protože to bylo v pořádku. A potom byla další kontrola z Ministerstva financí a Evropská komise, devětkrát to bylo kontrolováno a nikdo nikdy neřekl, že je tam problém. Nikdy!
Takže ještě jednou. Padesát miliard je tam, je tam 960... Padesát milionů, pardon. Je tam 960 milionů. Nikdo na tom nezbohatl. Ta farma samozřejmě ekonomicky ještě nevydělala, ale odvádí samozřejmě za zaměstnance daně. A na druhé straně si vzpomeňte na dotační programy, kde byly rozkradeny desítky miliard. A ty šetří kdo? Ty nevysílají v televizi.
Takže já jenom chci říct, když někdo mluví o korupci - jaké korupci? Jaká korupce? Žádná korupce nebyla! A žádný podvod nebyl. Ano, někteří mi říkají, abych vrátil 50 milionů, aby ta firma vrátila 50 milionů. Pokud si pamatujete, tak já jsem tehdy řekl ano. Abych ukázal, že skutečně nešlo o peníze. Ano, moje rodina chtěla podnikat. A proč by nemohla? Proč? To je zakázané, nebo v čem je problém? Že bych měl vrátit 50 milionů, aby byl pokoj. A proč bychom to měli dělat? Abychom potvrdili nějakou vinu? Nic nebylo! Nic nebylo.
Takže pokud tady paní poslankyně Valachová mluvila, že vyšetřovatel říká o obvyklé praxi, i státní zástupce - no tak potěš pánbůh, když toto je tedy obvyklá praxe.
Takže já si myslím, že pokud jste dobře vnímali, co jsem říkal, tak každý musí potvrdit, že je to nesmysl. A já osobně to považuji za hrubou urážku nejen mé osoby, ale i mé rodiny a mých bývalých spolupracovníků zahrnutých do této trestní kauzy. Je to výsměch. Výsměch nejen vám, vážené poslankyně a poslanci, ale všem občanům této země. Výsměch. Z této kauzy se stala megakauza, vylhaná.
Solární mafie, která si objednala stíhání paní Vitáskové - jen připomenu, že každý rok platíme za soláry 30 miliard a celkově nás to bude stát tisíc miliard. Jenom abychom si připomněli trošku čísla.
Ještě bych se vrátil ke stanovisku policie. Dle policie byly v žádosti o dotaci tyto nepravdivé údaje: údajně nepravdivá délka úvěru. Toto tvrzení policie je nepravdivé, protože nejpozději v době podpisu smlouvy o poskytnutí dotace poskytovatel ROP Střední Čechy - který samozřejmě teď rozhoduje politicky, protože je tam složení politické takové, jaké je - obdržel kopii úvěrové smlouvy s výslovně uvedenou délkou úvěru. Takže ROP dobře věděl, že Agrofert je strategický partner a že Agrofert ručí za ten úvěr. Věděli to dobře.
Potom policie vyčítá žádosti údajně nepravdivé ekonomické výsledky na deset let dopředu. Takže určitě je tady plno podnikatelů, tak z ekonomického hlediska přece je to absurdní tvrzení, protože žádný podnikatelský subjekt v tržním prostředí není schopen své ekonomické výsledky detailně odhadnout, natož v horizontu deset let. Absolutní nesmysl.
Potom je tam údajně nepravdivé prohlášení o malém a středním podniku. Nepravdivost prohlášení dovozuje vyšetřovatel právě z výše popsaných tzv. údajně fiktivních převodů akcií. Jelikož fiktivnost obchodních transakcí je zhola vyloučena veškerými k tomu dostupnými důkazy, je tím také vyvráceno tvrzení policie ohledně nepravdivosti prohlášení o malém a středním podniku.
Teď bych se rád vyjádřil k OLAFu. Ten OLAF, to je zaklínadlo, OLAF, to byla senzace, Bakalovy noviny, stále jedeme OLAF. Nezávislý OLAF. Takže já bych rád řekl něco k tomu OLAFu.
Například tady si vezmeme: OLAF vyšetřuje společnost Volkswagen. To začalo přibližně v roce 2015. Ve stejném období jako Čapí hnízdo. A Volkswagen požádal Evropskou investiční banku o 400 mil. eur, úvěr. A v podstatě OLAF ukončil vyšetřování koncem července, nechce se vyjádřit, co je vlastně v té zprávě, to odmítá. A 31. července zveřejnila Politico, že OLAF dospěl k závěru, že společnost Volkswagen získala úvěr u Evropské investiční banky prostřednictvím podvodu. A proč se tak domnívá? No proto, že OLAF tvrdí, že Evropská investiční banka byla uvedena v omyl Volkswagenem. A víte proč? Protože ty žádosti o úvěr neřekly, že podváděli s emisemi. Chápete to? Takže někdo žádá o úvěr a do žádosti OLAF říká, že měl napsat, že podváděl s emisemi. No tak já nevím, mně to tedy hlava nebere.
A co říká šéf Evropské investiční banky Werner Hoyer? A mimochodem plno poslanců Evropského parlamentu kritizuje. Pan předseda Evropské investiční banky říká: Jsme velmi zklamaní tím, co tvrdí OLAF. Že EIB byla Volkswagenem uvedena v omyl ohledně používání půjčky, říká pan Hoyer. Takže já se musím smát, když tady Bakalovy noviny říkaly, jaká je to super organizace a jak vlastně to všechno je nezávislé. Jak to všechno funguje.
Já bych jenom připomněl, že ten OLAF kritizovala dokonce i Ingeborg Grässle. To je zástupkyně CDU, to jsou vlastně lidovci, spolupracuje samozřejmě s naším největším udavačem Evropské unie, s panem Zdechovským za KDU-ČSL. A samozřejmě že ta kauza byla zpolitizovaná i v té Evropě. A co říkala ta Ingeborg Grässle, která volá po reformě OLAFu, která mně v Berlíně říkala: Pane Babiš, Česká republika vás potřebuje! Musíte zůstat v politice! Paní Grässle za CDU! (Hovoří důrazně. Oživení, potlesk v pravé části sálu.) Říkala - přinesl jsem jí kytku! Ona si dala čaj, já kafe. Říkala: Musíte zůstat! Máte sice střet zájmů, ale to nevadí, Česká republika potřebuje. Takže paní Ingeborg Grässle, to je výsadek CDU KDU-ČSL v Bruselu, volá po reformě OLAFu. Upozorňuje na nedostatky, amatérství tohoto úřadu. Police OLAF není pevná struktura.
Potom tady asi potěším pana kolegu Okamuru. Žalobu podala Marine Le Pen na šéfa OLAFu. Obvinila ho, že za vyšetřováním její strany stojí levičák Martin Schulz s cílem diskreditovat euroskeptiky. No, takže ta paní Grässle, která na mě útočí a která tady vděčně dává ty rozhovory různým serverům, které nevíme vlastně, kdo financuje, tak říká, že ten OLAF - a teď jí to vyhovuje, no když je tam ten Babiš, tak OLAF, to je dobře, ne?
José Bové, francouzský europoslanec, říká: Všechno, co víme o vyšetřovacích metodách OLAFu, ukazuje, že pan Kessler - to je bývalý šéf OLAFu, který vlastně je teď sám vyšetřován, protože vyšetřoval nějaký údajný úplatek pro maltského komisaře z tabákové firmy za 1,5 mld., takže ten korupční skandál vyšetřoval ne příliš úspěšně šéf OLAFu Giovanni Kessler. Takže zpráva OLAFu nepřinesla žádné přesvědčivé důkazy o přímé účasti pana (nesrozumitelné). A teďka vlastně on tam zneužil to postavení...
Takže to bych jenom chtěl připomenout novinářům Bakalových médií, že jsou i jiné zprávy o OLAFu.
A teď bych vás chtěl informovat, že 15. ledna 2018 moje bývalá firma IMOBA poslala dopis, samozřejmě už předtím šla stížnost k ombudsmanovi a žaloba jedné z dotčených vyšetřovaných OLAFem, žaloba na Evropský soudní dvůr. A moje bývalá firma tady píše: K rukám evropské ochránkyně práv paní Emily O'Reilly, k rukám předsedy Evropské komise pana Jeana-Claudea Junckera a k rukám úřadujícího, toho nového ředitele OLAFu dopis. Ten dopis byl zveřejněn a já ho nebudu číst celý, ale přečtu vám jen některé části.
První taková část je: Mohla být společnost IMOBA úřadem OLAF vyšetřována? Společnost IMOBA se předně podivuje nad tím a žádá o vysvětlení pana šéfa OLAFu v kopii na Komisi, jak mohla být v rámci vyšetřování vůbec vyšetřována ze spáchání podvodu a poškození finančních zájmů Evropské unie, když v době údajného spáchání těchto trestných činů nebyla v České republice ještě zavedena trestní odpovědnost právnických osob - například. A tak dále.
Byl úřad OLAF k vyšetřování kompetentní? - Druhá část. - Další zcela klíčovou otázkou je, z čeho OLAF dovodil svou pravomoc (kompetenci) k zahájení vyšetřování. Podle tzv. principu subsidiarity zakotveného v primárním právu EU mohou evropské instituce konat pouze tehdy, pokud zamýšleného výsledku nemůže být lépe dosaženo na úrovni členského státu. Je však všeobecně známo, že totožnou věc aktivně vyšetřuje i Policie ČR. Úřad OLAF nedisponuje žádnými pravomocemi, které by překračovaly ve vztahu k dané věci možnosti Policie ČR. Nevěděli snad vyšetřovatelé OLAFu, že se tato pseudokauza týká pouze území České republiky a nezahrnuje jurisdikci žádného jiného členského státu? Nebyl si úřad OLAF vědom toho, že Policie ČR disponuje mnohem širšími pravomocemi na území České republiky než on sám a že je to pouze Policie ČR, která může výsledky svého vyšetřování zhmotnit v trestním stíhání jednotlivých pachatelů?
Další část. Proč se úřad OLAF nechal - teď dobře poslouchejte - při vyšetřování ovlivňovat třetími osobami? Mimořádné pochybnosti vyvolává i skutečnost, že se úřad OLAF ve své právní kvalifikaci zřejmě nechal ovlivnit auditní zprávou vypracovanou na objednávku časopisu Reportér společností Good Governance založené (založenou) Ing. Lukášem Wagenknechtem - to je taky součást mafie s jednou bývalou zhrzenou novinářkou, teď tam nastoupil -, který se v českém veřejném prostoru dlouhodobě a neoprávněně snaží očerňovat projekt, a to pravděpodobně na politickou objednávku. Podle našeho názoru jde s největší pravděpodobností o stejnou osobu, která podala na úřad OLAF anonymní oznámení, na základě kterého bylo zahájeno vyšetřování.
Společnosti IMOBA je známo, že úřad OLAF z této auditní zprávy - a teď dobře poslouchejte - ještě před jejím uveřejněním časopisem Reportér čerpal a téměř půl roku před uzavřením vyšetřování slovo od slova zkopíroval část jejího obsahu do dokumentu pro Policii ČR, ve kterém uvedl, a to ještě před dokončením dokazování, své předčasné závěry z vyšetřování!
Proč úřad OLAF v rámci vyšetřování spolupracoval s osobami, které s vyšetřováním neměly nic společného, snad s výjimkou úmyslu poškodit v českém mediálním prostoru projekt a pana Andreje Babiše? Jak mohl úřad OLAF vést vyšetřování objektivně, nestranně a v souladu s ústavním principem presumpce neviny, pokud si svůj názor na věc utvořil ještě před skončením dokazování?
No ta vyšetřovatelka, která tady byla, ta v tom měla jasno. Tu zajímal akorát koncert Stinga, pospíchala - teď už nemám čas, jdu na Stinga. Jo? Jak to mohl vědět?
Je zjevné, že pokud úřad OLAF vyvodil konečné závěry z vyšetřování zanedlouho po jeho zahájení, jakékoliv další tvrzení či důkazy předkládané společností IMOBA či jinými dotčenými osobami mohly mít jen stěží jakýkoliv vliv na závěry úřadu OLAF, neboť s nimi bylo nutně zacházeno tak, aby zapadly do předčasně učiněných závěrů vyšetřovatelů OLAF. - Takže stručně řečeno, pan bývalý náměstek Wagenknecht, který chodil udávat Českou republiku do Bruselu, když byl ještě na ministerstvu, a potom udával mě, tak to napsal a asi ta policie i ten OLAF to hezky opsaly. Ale hlavně že vystupuje jako expert tady ve veřejném prostoru.
Další část. Proč bylo soustavně porušováno právo na obhajobu společnosti IMOBA? Znepokojující je i to, jakým způsobem úřad OLAF v průběhu celého vyšetřování flagrantně porušoval ústavně zakotvené právo společnosti IMOBA na obhajobu. Lze se ptát, proč společnosti IMOBA nikdy nebylo sděleno, ani jaký delikt (trestný čin) úřad OLAF vyšetřuje, ani jakým skutkem (jednáním) se ho měla společnost dopustit. Navíc, v příkrém rozporu s evropským právem se společnost IMOBA nikdy nemohla řádně vyjádřit ke všem skutečnostem, které se jí v rámci vyšetřování týkaly, neboť z některých dokumentů, např. znalecké posudky, jí byly poskytnuty pouze útržky či účelově vybrané fragmenty, které bez znalosti otázek, použitých podkladů a příslušného kontextu nebylo možno pochopit ani přezkoumat.
Další část. Proč si úřad OLAF ex post domýšlí pravidla o definici malého a středního podniku? I pokud odhlédneme od výše uvedených procesních pochybení úřadu OLAF, zcela nesprávné je i jeho hmotněprávní posouzení, a to především ohledně ústřední otázky celého vyšetřování, a to, zda byla Farma Čapí hnízdo, právní předchůdce společnosti IMOBA, v době podání žádosti o dotaci na projekt malým a středním podnikem, či nikoliv. Relevantním pramenem pro analýzu této věci mohou být pouze a jedině dotační podmínky a dotační smlouva, na jejichž základě byla dotace na projekt přiznána.
Oba dva tyto dokumenty svorně odkazují na doporučení Komise o definici mikropodniků a malých a středních podniků, podle jejíhož znění je absolutně vyloučeno, aby byla Farma Čapí hnízdo považována za velký podnik propojený se skupinou Agrofert. Úřad OLAF si však tato jasná a zřejmá pravidla svévolně dotvořil, a to za pomocí pozdější judikatury Soudního dvora EU a příručky Evropské komise z let 2014 až 2016, tedy dokumentů, které vznikly až několik let po přiznání dotace. Položil si úřad OLAF otázku, zda je retroaktivní aplikace těchto změn přípustná, vede-li ve svém důsledku k rozšiřování podmínek trestní odpovědnosti osob, které o dotaci žádaly a v dobré víře spoléhaly na tehdy platná pravidla? Jak měly tyto osoby předvídat, že později dojde k faktickému popření znění doporučení Komise, z něhož vycházela nejen žádost Farmy Čapí hnízdo, ale i řady jiných žadatelů o dotaci v tehdejší době? - Ano, vážení. V Čechách jsme měli 126 dotací s anonymními vlastníky za 3,6 mld. a v Evropě máme tisíce čapích hnízd - v Německu, ve Francii, všude!
Takže závěr. S ohledem na to, že závěrečná zpráva se s výše uvedenými otázkami zásadního významu věcně nijak nevypořádala, nezbývá společnosti IMOBA, než se obrátit s žádostí o jejich vysvětlení přímo na vás jako nejvyššího představitele úřadu OLAF. Pokud tyto otázky nebudou bez zbytečného odkladu vysvětleny, hrozí dle společnosti IMOBA paralyzování celého dotačního systému EU, neboť pokud se žadatelé o dotaci nemohou spolehnout na znění pravidel platných a účinných v době podání žádosti o dotaci, musí neustále počítat s jejich pozdějšími a nepředvídatelnými změnami a v návaznosti na jejichž nerespektování lze dovodit jejich trestní odpovědnost, nelze očekávat, že by tato enormní a ničím neodůvodněná rizika někdo nadále dobrovolně přejímal.
Takže to je k OLAF. Ještě k OLAF bych připomněl, že v roce 2009 se paní senátorka Dernerová obrátila na OLAF. Normálně to podepsala. Čapí hnízdo byl samozřejmě anonym. Proto když někdo poslal anonym do Bruselu, anonym, a mluví o podvodu, tak samozřejmě OLAF argumentoval, že prověřuje podvod. A samozřejmě to je ta sprosťárna, že někteří říkali, že zpráva OLAFu říká, že to byl podvod. No samozřejmě není! Když tam mají kolonku nahlášení systému fraud a irregularities, tak jasně že zase se to jenom zneužívá mediálně a stále lidem se říká: no ten Babiš udělal podvod. Samozřejmě je to lež.
A paní Dernerová napsala roku 2009 OLAFu, normálně to podepsala jako senátorka, že v Krajské zdravotní byly prodražené přístroje. Tam byly přístroje za 500 mil., prodražené o 200 mil., tak asi někdo ukradl 200 mil.. A koncem roku 2012, tři a půl roku později, zase píše tentokrát šéfovi OLAFu Kesslerovi, který byl v té aféře, co tedy s tím bude. A OLAF vůbec nereagoval. A OLAF tuhle kauzu nechal na řešení českými orgány. A proč Čapí hnízdo, které bylo na anonym, se tak zpolitizovalo?
Takže proto i v Evropské unii Čapí hnízdo bylo předmětem politického boje. Politického boje! Protože vyvoláváme dojem, že ten OLAF je takový objektivní. To je svatá pravda. To tady jelo, kampaň v Bakalových médiích, dlouho. První strana stále dokola. Ano. A samozřejmě ta paní Grössle do toho, která kritizovala, ale teď říká, to je strašný, ten Babiš, tam vůbec už nepatří, do té politiky.
Takže chci jenom říct, že je jednoznačné, že je to politická kauza. Že je to kauza, která má zásadním způsobem ovlivňovat naši politiku, poškozovat hnutí, poškozovat moje jméno, útočit na moji rodinu. Neuvěřitelná prasárna! Pokud chtějí likvidovat mě, tomu rozumím. Ale že mi sahají na rodinu, na děti, na manželku - neuvěřitelné! Vymyšlené sprosťárny!
Takže já chci jenom říct, že - a znovu to opakuji... Já vám jenom přeju všem, aby se vám to nestalo, aby si někdo neobjednal vaše stíhání, stíhání vaší rodiny a vašich dětí, protože je to neuvěřitelné. Neuvěřitelné. A proto znovu opakuji, že budu hlasovat pro vydání, a pevně věřím, že lidi slyšeli můj projev, vnímali ty argumenty. A my se určitě nevzdáme. Budeme bojovat za tu pravdu, protože to je vylhaná věc. A budeme bojovat.
A proto ten dopis šel i na předsedu Komise a na šéfa OLAFu. Jsem tedy zvědav, jak se k tomu vyjádří. A pevně věřím, že pravda zvítězí. Samozřejmě jde o to, abych byl poškozen. No tak Vitásková pět let chodila po těch soudech. Zničili jí život. Ano. A to je ten cíl. To je ten cíl - mě zlikvidovat, naše hnutí, zabránit mi, abych mohl vyjednávat jako premiér. Ano, to některé strany říkají, to nemůžeme s ním.
Takže vás chci jenom požádat, zkuste o tom přemýšlet, co jsem tady řekl. A to všechno, co jsem řekl, se dá dokázat. To jsou ta fakta. Ne ty věci, které jste četli v novinách a slyšeli v televizi.

Pochopili jste, co se tady za poslední dva týdny stalo? Pochopili jste, že se tady dva novináři pokusili shodit vládu na základě reportáže, která zneužila mého nemocného syna? Lhali, neověřovali, podsouvali, zamlčovali důležitá fakta, ublížili mé rodině. A někteří z vás na to skočili a skoro dva týdny s nimi rádi tu hru hráli. Nejen vy, ale i média, veřejnoprávní, komerční, všechny možné servery. Novináři mě naháněli jako lovnou zvěř, jako zločince, jako člověka, který nechal unést svého syna. Vzpomeňte si ještě, jakým titulkem byla uvedena celá ta reportáž v pondělí 12. listopadu 2018. Vzpomenete si na to? Slonková a Kubík vypátrali zmizelého Babišova syna. Na svém twitteru tihle nájemní žoldáci kampaně proti Babišovi zase psali, že syn premiéra Babiše hovoří o svém nedobrovolném držení na Krymu. Zmizelého? Jak zmizelého? Česká policie přece věděla, věděla o něm, Interpol o něm věděl. A já jsem za ním byl na návštěvě. A můj syn Andrej Babiš, švýcarský občan - ano, má občanství Švýcarska déle než deset let - byl se svou matkou doma, v bytě, kde žije. Tak jaké nedobrovolné držení? Nedobrovolné držení - to fakt někdo myslí vážně? Doufám, že dnes už všichni chápete, že můj syn byl na Krymu na výletě, kde navíc poznal svou přítelkyni. I to je asi pro někoho problém. Přítelkyni, se kterou je momentálně zasnoubený, a já jsem tomu strašně rád.
Tak já bych chtěl proto na úvod, pokud všichni dobře posloucháte, si položit otázku: jak pracují ti takzvaní investigativní novináři? Já jsem včera poskytl rozhovor Českému rozhlasu a ten rozhovor byl krácen, sestříhán. A proč? No protože takzvaný investigativní novinář Janek Kroupa, který na základě smyšlené reportáže dostal komisařku Věru Jourovou do vězení - a mimochodem bohužel taky její dcera skončila u psychiatra - tak to je přece v pořádku, to že někdo zničí rodinu. Takže zmizelý syn? Lež! Nedobrovolné držení? Taky lež! Jenže tyhle lži to celé udělaly. A tyhle lži měly od začátku jasný cíl - pád vlády. Nepřijde vám to strašné, že se něco takového u nás může stát? Navíc v době, kdy jsem byl na zahraniční cestě v Palermu, čtyři dny jsem byl na cestách a nemohl jsem se hned bránit. I to mi vyčítali. Skandál, reagoval až o 18 hodin později. Proto jsem to celé nazval "puč Palermo".
Načasované. Schválně před 17. listopad, aby se už tak vyhrocená atmosféra proti mně a naší vládě ještě vyhrotila. To těmhle dvěma takzvaným novinářům můžeme děkovat za to, že se na Národní třídě vyhazovaly květiny z pietního místa do koše. Všechna média v jednom šiku. Všichni měli jasno. Všichni Babiše zase bleskově odsoudili a chtěli po něm, aby odstoupil. A víte, proč jsem to neudělal? Ano, protože pravda je na mé straně a já doufám, že už to chápe většina z vás. Proto vás nebudu obtěžovat celým tím dlouhým příběhem, který už jste tolikrát slyšeli. Řeknu jen to podstatné a odpovím na zásadní otázky.
První. Je můj syn nemocný? Kdo tady začal tu debatu o mých dětech? Já jsem to rozhodně nebyl. (Smích zprava.) A samozřejmě ano, byli to ti novináři. A ti, kteří byli z mandátového a imunitního výboru - nevím, proč se smějete, ve spisu, tak to dobře věděli. A věděli to i novináři, kteří začali zpochybňovat. A o tom samozřejmě se mi nemluví lehce, ale já o tom musím mluvit, protože jsem neměl jinou možnost, bohužel.
Já jsem novinářům popisoval, jak 17. července 2015 mi telefonovala policie, že mého syna Andreje Babiše mladšího zajistili v autě na D1 a nechali ho převézt na psychiatrii v Havlíčkově Brodě. Vzpomeňte si, jak jeho přítel, respektive, de facto, díky tomu, že se o něj staral jak vlastní bratr, jak Protopopov říkal, že tenkrát můj syn policistům vyprávěl, že má v autě bombu a jmenuje se George Clooney. Pamatujete si na to? Samozřejmě mu nikdo nevěřil, zpochybňovali ho. Přitom to tehdy bylo poprvé, kdy se nemoc našeho syna zásadně projevila. Tady někdo zpochybňuje tu nemoc. Víte, kolik lidí má to neštěstí? A jeden z našich bývalých kolegů mi napsal ten největší extrém této choroby. Má manželku, má s ní čtyři děti, a když manželka bohužel dostala tuhle chorobu, tak řekla, že nemá žádné děti ani manžela. Takže tenkrát mi pomohl i pan profesor Höschl, aby mého syna převezli do ústavu NUDZ. Já jsem přišel do toho ústavu za synem a setkal jsem se s ošetřující lékařkou, která mu byla přidělena, paní Protopopovou. Dneska se to komentuje samozřejmě zkresleně. A podle pana profesora Höschla se jedná o spolehlivou a dobrou lékařku. Ale ani přesto novináři nevěřili.
Včera server iRozhlas otiskl rozhodnutí soudu o převzetí do ústavní péče, které si vyžádal aktivista Tomáš Pecina. Nevím, kdo to je. Byl jsem z toho v šoku a věřte mi, že se mi to nečetlo vůbec dobře. Nikdo z vás by o svém synovi takové věci nechtěl číst. A světe div se, tohle poslední rozhodnutí slovo od slova potvrzuje to, co jsem říkal já nebo pan Protopopov. I moji odpůrci na sociálních sítích to jeden po druhém museli přiznat. Strašná věc pro ně, že jsem řekl pravdu. A musím říct, že nemoc mého syna Andreje je těžká. Můj syn trpí schizofrenií a snad jste se i vy novináři teď trošku dovzdělali, když k tomu v posledních dnech vyšlo tolik článků a rozhovorů psychiatrů, a snad už víte, co to obnáší.
Druhá otázka. Jsou pan Protopopov a jeho žena agenti? Absurdní. Ano, i takovéto absurdní otázky se objevovaly. Opět mi nikdo nevěřil. Ošetřující lékařka Dita Protopopová nám moc pomohla a ještě jednou jí za všechno moc děkuji. Léčila mého syna a doporučila nám najít si opatrovníka, aby mu pomohl s návratem do společnosti, protože ona prosazuje reformu naší psychiatrické péče tak, jak je to ve Velké Británii. Ne zavírat pacienty do Bohnic a do ústavů, ale léčit je a snažit se v jejich běžném životě, v jejich každodenním životě a pomoci. Léčila mého syna a doporučila nám, mně, najít si opatrovníka, který by pomohl s návratem do společnosti. Já jsem nikoho nenašel, protože to není jednoduché. Matka mého syna měla jiné povinnosti, takže jsem ji poprosil a požádal o pomoc jejího manžela. A pan Protopopov se s mým synem skamarádil a já jsem byl za to hrozně rád. Přitom je to on, kdo o tom něco ví, tuší, jak náročné to muselo být. Nechci jít do detailů, ale můj syn s panem Protopopovem pracoval, trávil s ním volný čas, chodili na dovolené, na lyže, na cyklistiku. A že si vyjeli na výlet do Ruska? No a co jako? Tady jsme dělali problém, že pan Vondráček šel do Ruska a paní profesorka Adámková šla do Ruska, protože jsme tam deset let nezařídili pro naše občany, aby tam měli nějakou péči, když mají problém. Ano, pan Protopopov je původem Rus, ruštinu ovládá, vyzná se tam. Vzal mého syna někam, kde se v případě, kdy by bylo potřeba, mohl o něj postarat. Ale samozřejmě, tak se stalo to, přišel leden 2017, začaly ty kauzy. Pamatujeme si na schůzi, daňové podvody ministra financí. Samozřejmě, že žádné nebyly a policie to odložila, protože to je nesmysl.
A pak samozřejmě trestní oznámení na Čapí hnízdo. Někdo si po deseti letech vzpomněl na Čapí hnízdo. Vždyť mé děti, když si koupily firmu a založily tu firmu, to bylo v roce 2007, vážení, 2007. Deset let. A samozřejmě novináři hned začali šílený hon na mě, mou rodinu i na mého syna. Mimochodem, ten hon stále pokračuje. Přestavte si, že včera večer v 19.30 jedna redaktorka ze sekty Respekt bušila na dveře bratra mé manželky, který večeřel s rodinou. V 19.30. Novináři mají pocit, že oni můžou všechno. A když začal tenhle šílený hon, všude na něj čekali, pronásledovali ho, tak ten tlak byl enormní. Před domem mého syna několik dní stála Škoda Octavia z redakce Seznamu. Novináři ho zkoušeli všude možně odchytnout. Tak si asi dokážete představit, jaké to pro mého nemocného syna muselo být. Celkem logicky se svým lékařem a opatrovníkem akceptoval, že odjedou z Česka, aby se jeho zdravotní stav nezhoršoval. Myslím, že je to logické. Moskva a pak Krym, a když jim vypršela víza, tak se vrátili. Já jsem samozřejmě nevěděl o každé návštěvě, občas jsem dostal nějakou fotku a až teď jsem se vlastně dozvěděl přesně, jak to všechno fungovalo. Věděl jsem, že si syn našel přítelkyni, a to pro mě byla skvělá zpráva a měl jsem z toho ohromnou radost.
Každopádně když teď někdo mluví o bezpečnostním riziku, protože byli na Krymu, tak se musím jenom usmát.
Zaprvé. Asi jste slyšeli, že Bezpečnostní informační služba manžele Protopopovy prověřila a žádné napojení na ruské tajné služby nezjistila. Samozřejmě, logicky. Zadruhé. Když tady někdo tvrdí, že odjeli na Krym v době, kdy jsem byl premiérem České republiky, lže, protože tam odjeli v září a říjnu a to jsem nebyl ani ministr, ani premiér.
A za třetí. Každý ví, a to je možná problém těch mých nepřátel, že jsem nezkorumpovatelný a že patříme do struktur NATO, že jsme součástí Evropské unie, že jsme vydali hackera Nikulina do Spojených států, že jsme byli solidární s Velkou Británií v kauze Skripal. A já to říkám pokaždé, když si podávám ruku s evropskými světovými státníky. Tak kdo a jak by tohle chtěl měnit? V čem je tedy to riziko? Já to fakt nechápu, že jsem riziko. Můj syn má 35 let a je slovenský a švýcarský občan. A to je riziko? Já jsem nějaké riziko? Směšné.
Třetí otázka: byl to únos? Podle mě neuvěřitelný dotaz. Kdo si myslí, že já jsem nechal unést svého syna? To se všichni zbláznili? Děti jsou to nejcennější pro rodiče a pro mě určitě ano. A ty různé komentáře. Já jsem nechal něco přepsat, včera ten redaktor se ptal: nechal jste přepsat? To podsouvání, tak už dopředu, aby tam byla ta sugestivní otázka. Neuvěřitelné.
Takže já jenom řeknu, že v době, kdy můj syn napsal o únosu policii dopis, byl pan Protopopov v Praze a můj syn se svou současnou snoubenkou u ní doma na Ukrajině. Takže vzdálenost mezi domnělým únoscem a uneseným tisíc pět set kilometrů. Opatrovník šel na policii, tam všechno vypověděl a pak mého syna dovezl k matce a policii předložil důkazy. Závěry vyšetřování byly logické a jasné. Únos se nestal. Napsal o tom článek iRozhlas, prosím pěkně, opět iRozhlas. Tomu v téhle naší zemi snad věří všichni. Nebo ne? Cituji z textu článku iRozhlasu vydaného 30. května 2018: "Policie prověřovala únos Babišova syna. Závěry vyšetřování podezření nepotvrdily." A pokračují: "Prošetřováním zjistili, že k žádnému takovému jednání nedošlo." Ale opět to někomu nestačilo. Ale já nemám problém. Ať to speciální útvar znovu prošetří. Může to dělat pořád dokola a pořád dokola pak bude zjišťovat jen a pouze pravdu, že se únos nestal.
Poslední, čtvrtá otázka: co ti dva reportéři? Ano, mluvím o těch, kteří dostali od někoho tip s adresou, kde bydlí moje rodina. Tak to nechám na vás, vážené kolegyně, kolegové, co tím myslím, a každý si k tomu něco domyslí. Mluvím o těch, kteří si na kameru v brýlích nahráli, jak někdo z obyvatel toho domu zadává kód na vstupních dveřích domu, a vkradli se dovnitř. A ještě se s tím chlubí. O těch, kteří s mým nemocným synem vedli ten neuvěřitelný rozhovor, sugestivní otázky, manipulace. A při tom všem si ho tajně natáčeli na dvě kamery. Jedna v brýlích, druhá asi v klopě. Celé to bylo ohavné a všimlo si toho hodně lidí. A dokonce i ti, kteří mě nemají rádi, kteří mě nevolili, mi píšou a říkají: tak to je fakt už moc, to je přes čáru.
A co byl hlavní vzkaz? Co ti dva reportéři ulovili? No nic, nic nového, dámy a pánové. Bohužel jen to, že můj nemocný kluk zopakoval svou verzi příběhu, kterou předtím tvrdil i policii, a dokonce prý jednou napsal mail i do Blesku. To jsem se dozvěděl z Blesku. Verzi příběhu, který dvakrát vyloučila policie, jeho lékařka, jeho opatrovník a já sám.
Právní zástupce mojí první manželky a mého syna včera podal trestní oznámení na paní Slonkovou a pana Kubíka za porušení švýcarských zákonů. V rozporu se švýcarskými zákony natočili s ním rozhovor. Oni mu neřekli, že ho natáčejí. Ano, vážení, ve Švýcarsku je to trestné. Včera bylo podáno trestní oznámení švýcarskému prokurátorovi. A nedivil bych se, kdyby trestní oznámení zvážila i paní doktorka Protopopová. Lidé protestují na náměstích proti ní. A proč? Ona má také dítě. Co ona udělala vlastně? Dáma, na kterou začali všichni útočit, veřejnost, zesměšňovat její práci, její erudici, její odbornost. A na základě toho tlaku odešla z Národního ústavu duševního zdraví. To je fakt strašné, vážení, strašné. A přitom já jí za její práci chci ještě jednou moc poděkovat, protože ona skutečně má velice moderní názory na péči o péči pro pacienty, kteří mají psychické problémy.
Takže dámy a pánové, víte, co jsem v posledních dnech slyšel a co mi někteří lidé říkali? Prý se mezi novináři vědělo, že bude odvysílaná reportáž, která má shodit vládu, ještě předtím. Prý měly být všechny redakce na značkách a okamžitě to rozjet ve velkém. Prý měly dopředu připravené už i reakce politiků, aby neztratily ani minutu. Prý pak na Seznamu na tu práci nasadili celou redakci a ta měla nahánět mě na každém kroku. Já nevím, ale když si to celém dám dohromady, musím prostě mluvit o novinářských hyenách. To se mi snad, vážené dámy a pánové, nemůžete divit. A vy jste potom všem chtěli shodit vládu? Opravdu jste chtěli zneužít takový hyenismus k destabilizaci naší země? Už jsem řekl, že nikdy kvůli celé této pseudoaféře nehodlám odstoupit.
A teď bych vám, kolegové, kolegyně, chtěl říct, proč to nehodlám udělat. Většina z vás můj výrok, který jsem v minulém týdnu pronesl, opět interpretovala tak, že nerespektuji demokratické principy, že snad chci omezit svobodu v naší zemi. Samozřejmě je to věcný nesmysl pro kohokoliv, kdo kdy četl Ústavu, a také dost chabá argumentace mých politických soupeřů, a bohužel se stále lže, tradičních českých politiků, u některých s bohatou korupční historií. Já jsem se včera divil, že někteří mluví o korupci. Ani nevědí, co je to korupce. Nebo mluví o tom, že údajně můj syn se měl vyhýbat dva roky nějakému vyšetřování. Přitom ty výslechy začaly ani ne před rokem. Takže jedna lež za druhou. Takže proto nehodlám rezignovat na základě lživé a hlavně hluboce neetické reportáže portálu Seznam, který patří panu Lukačovičovi.
Ani naše vláda určitě nemá důvod podávat demisi. Myslím si, že můžeme být jednou z nejúspěšnějších vlád v naší novodobé historii, protože my skutečně pracujeme a bylo by dobré, aby všichni, kteří se na nás dívají u televizních obrazovek nebo Facebooku a Twitteru, že my fakt pracujeme. Pracujeme - a teď tu nemluvím za sebe, ale vím, že i kolegové - sedm dní v týdnu. Ano, zítra jedu do Rakouska, mám večeři s rakouským premiérem, je tam koncert České filharmonie ke sto letům založení Československa, v neděli ráno letím do Bruselu na evropský summit o brexitu. A musím se smát, když někdo říká, že nás to poškozuje v zahraničí. Ne. Novináři a politici nás poškozují v zahraničí. V životě sem nejezdilo tolik státníků a politiků jako za naší vlády, od francouzského prezidenta, německé kancléřky, estonský premiér je tady. Včera v televizi jeden z našich kolegů říkal neuvěřitelné věci. Česká republika je vidět konečně. Byli jsme vidět v Paříži. Za čtyři dny jsem mluvil s víc politiky než možná všichni někteří opoziční poslanci v životě. A že k nám nikdo nechodí? Fakt, jo? Takže ještě do Vánoc přijde srbská premiérka, korejský prezident, finský premiér, maďarský premiér. A kolik jich přišlo za ten čas? Plno jich přišlo. A Česká republika je slyšet na Evropské radě a v zahraničí. A věřte mi, že nikdo z těch politiků, z těch premiérů a prezidentů, skutečně nemá problém se mnou. Nemá.
Takže já bych chtěl jenom říct, že naší zemi se neskutečně daří. Máme obrovské hodnoty, jsme šestá nejbezpečnější země na světě. To je obrovská hodnota. Sedmá nejklidnější země na světě. Naše hospodářství roste. Jenom letos budeme mít růst HDP o tři procenta. Máme nejnižší nezaměstnanost, investujeme, navyšujeme důchody, navyšujeme platy, předložili jsme skvělý rozpočet. A to je právě ono, že se nám daří, a proto opozice chce zničit naši vládu. ODS a TOP 09, kteří nám tady předvedli rekordně dlouhou a zbytečnou recesi, kteří nás zadlužili, 670 miliard. Já když jsem byl ministr financí, tak jsem snížil dluh o 73 miliard.
Takže my jsme připravili velice dobrý rozpočet a vláda počítá s lepším vývojem státních financí, máme lepší rozpočtový výhled. A my nemůžeme přistoupit na představu opozice, která si naivně myslí, že by měl být rozpočet v přebytku. Ale ve finále je podstatný ten výsledek. A roku 2016 byl přebytek a 2017 byl vyrovnaný. A paní ministryně Schillerová slíbila, že se znovu budeme snažit skončit vyrovnaným rozpočtem. Jsme jedna z nejméně zadlužených zemí v Evropě, to nám každý závidí. Skutečně můžeme jít příkladem pro jiné země.
Takže opozice říká, že jsme v přebytku a že bychom měli masivně škrtat ve státním rozpočtu. Oni, kteří nebyli schopni zlepšit výběr daní a zamezit daňovým únikům. A my jsme zažili v letech 2011 a 2012 za vlády ODS a TOP 09 tu krizi. Oni samozřejmě přinesli stagnaci a pokles ekonomiky, zatímco okolní země se rozvíjely. ODS a TOP 09 si už na to nechtějí pamatovat. Oni říkají, to ne my, to byli ti před námi.
Ale já myslím, že lidi si to pamatují. A já myslím, že velice dobře. Mnozí také určitě ještě nezapomněli na krácení platů v rozpočtové sféře, které tehdejší vláda kvůli své neschopnosti servírovala státním zaměstnancům. Ještě dnes proto řešíme nízké platy například hasičů, jimž byly platy kráceny stejně jako policistům a dalším. Teprve letos se někteří z nich dostanou na původní platy. A až v příštím roce budou brát víc než v roce 2012. Ano, díky tomu, že jsme vybrali ty daně, a dokonce jsme snižovali daně. A taky nezapomínejme na to, že tehdy to vyvolalo i velké stávky. Když odpůrci vlády zaplnili celé Václavské náměstí, nebylo jich tam 30 tisíc, ale bylo jich tam hodně přes 100 tisíc. Tedy rekord, i když bohužel smutný.
Takže milá opozice, vážený Demokratický bloku, vy fakt chcete seškrtat 50 až 70 miliard? Tak se zkusme o tom tedy pobavit. Já nevím. Kde budeme škrtat, kde přesně? V sociálních výdajích, v platech pedagogů nebo jiných státních zaměstnanců? Nebo rovnou odvoláme zvýšení důchodů, nebo zastavíme spoluúčast státního rozpočtu na čerpání evropských fondů, zpomalíme výstavbu infrastruktury? To jsme si zkusili za vašich vlád.
Já si myslím, že my proto z toho nic neuděláme. A to vás tedy můžu o tom ubezpečit a ujistit. My totiž děláme pravý opak. Naše vláda rozhýbala zamrzlé infrastrukturní stavby. Stavíme 176,5 kilometru dálnic a silnic prvních tříd. Připravili jsme 53 kilometrů dálnic a silnic, zahájení v roce 2018 nebo s překryvem do roku 2019. Do roku 2021 postavíme 210 kilometrů nových dálnic.
Ano, my jsme pro zodpovědnou rozpočtovou politiku. My ale nikdy nepřistoupíme na destruktivní hru opozice - čím hůř pro lidi, tím lépe pro některé politiky. Jsme si totiž dobře vědomi své odpovědnosti, a proto také takové dobrodružství prostě nikdy nepřipustíme. Nezničíme to, že se nám tak daří.
Máme nejnižší nezaměstnanost v Evropské unii. Nedostatek pracovních sil nám brání rozvíjet se ještě rychleji. Bohužel naše zdroje - i když se musíme možná podívat na ty lidi, kteří údajně podle médií pracují načerno, 250 tisíc lidí - jsou vyčerpány a hledáme nové pracovní síly ve východní Evropě. Proto naše vláda udělala i opatření pro příchod pracovních sil z Ukrajiny, které zkracujeme z půl roku na necelé tři měsíce.
Naše vláda taky zlepšila život seniorů. Zvýšení starobních penzí v průměru o 900 korun je největší za mnoho, mnoho let. A vyzdvihl bych také především zlepšení situace starších důchodců, kterým naše vláda zvyšuje penzi o tisíc korun po dosažení věku 85 let. A my jsme k tomu našli odvahu, protože si to podle nás tyto lidi zaslouží. Všichni vědí, že ODS a TOP 09 se o seniory nezajímá. Já jsem sám důchodce, takže mám samozřejmě k seniorům velice silný vztah. Zavedli jsme i slevu na dopravu pro lidi starší 65 let a i pro studenty do 26 let. Je to malé zlepšení pro mnohé z těch, kteří dnes mohou bez problémů cestovat za příbuznými nebo si dojet vyřídit potřebné věci.
Naše vláda objela za krátkou dobu svého působení všechny kraje, aby se seznámila se situací přímo v terénu. Všichni se nám smáli, že jsme něco slibovali. Ne. My jsme šli do krajů, abychom získali ty náměty, abychom je potom dali do rozpočtu a vyhověli požadavkům starostů a hejtmanů. Ano, teďka byl program na MMR 600 milionů pro mateřské školky. Vyprodáno za 16 sekund. Teď tam bude dalších 600. A ještě je tam převést dvě a půl miliardy. Chybějící čtyři miliardy do zdravotnictví jsme nakonec našli. Protože jsme hledali v evropských penězích, které jsme neuměli použít, protože byly přiděleny na věci, které jsme ani nechtěli čerpat.
Takže my připravujeme ten dlouhodobý investiční plán na dvanáct let. A chceme ho rozdělit na rok 2020-21 a samozřejmě to bude zásobník, ze kterého můžou čerpat i ty příští vlády. Řešíme také bydlení. Pro mladé lidi do 36 let jsme letos vyčlenili 650 milionů a v příštím roce to bude jedna miliarda. Omezili jsme hazard. Díky nám zmizelo z provozoven 9 300 hracích automatů.
Na posílení studia na lékařských fakultách půjde navíc 600 milionů ročně a v příštích jedenácti letech to bude 7 miliard. Vždyť je přece absurdní, aby každý rok dva a půl tisíce studentů udělalo přijímačky a nedostalo se na lékařskou fakultu, když nám chybí lékaři.
Do Parlamentu jsme poslali nové zákony nebo jejich novely. Za nejdůležitější považuji návrh zákona o urychlení výstavby dopravní infrastruktury. Od něj očekáváme, že zásadně zrychlí zdlouhavé povolovací řízení pro liniové stavby. A novelizovat chceme i další zákony. Třeba zákon o investičních pobídkách, který plánujeme podstatně omezit, protože my jsme za poslední léta poskytli 53 miliard daňových výhod a my chceme skutečně jenom high-tech. Tento týden jsem s paní ministryní Novákovou navštívil BMW, které chce u nás investovat do okruhu pro autonomní vozidla. A je to skutečně high-tech. A také jsme navštívili továrnu Industry 4.0 v Ambergu Siemensu, nejefektivnější továrnu na světě.
Takže my jsme v situaci, kdy si skutečně můžeme vybírat. Je jasná naše ekonomická strategie. Věda a výzkum a finální výroba. V Bruselu u předsedy Evropské komise jsem lobboval za to, abychom získali centrum excelence pro umělou inteligenci. To je pro nás strašně důležité.
Novelu zákona o nemocenském pojištění zavedeme od července příštího roku. Zavedeme elektronickou neschopenku, další důležitý krok k elektronizaci zdravotnictví. Také jsme navyšovali platy ve veřejných službách, sociální správě, zdravotnickým pracovníkům, tarify, pedagogickým o 10 %, zdravotníkům o sedm a tak dále.
Poslední věc. Na příští rok jsme se domluvili na minimální mzdě na 13 350 korun. A samozřejmě před námi stojí strašně moc věcí, které potřebujeme udělat.
A taky jsme se vrátili do Evropy. No proto, že jsme aktivní. Protože jsme vlastně za půl roku prosadili, že nebudou kvóty, že nikdo nebude rozhodovat o migraci k nám. Že my budeme rozhodovat, naše firmy, instituce, školy, my budeme rozhodovat, kdo bude v naší zemi pracovat a kdo tady bude žít. A zrušili jsme ty nesmyslné kvóty, a za půl roku, tak jak jsem to slíbil. Takže my jsme dnes v pozici respektovaných účastníků všech jednání na úrovni nejvyššího vedení Evropské unie. Ano, a my určitě nepatříme mezi ty, kteří už dopředu schvalují to, co přijde z Bruselu. Mohl bych uvést řadu příkladů, kde hájíme naše národní zájmy. Čtyři a půl roku jsem prosazoval náš boj za reverse charge. Je to jediný návrh naší země, který byl prosazen.
Takže my bojujeme za naše zájmy, jasně mluvíme, ano, jsme proevropští, ale na druhé straně říkáme nahlas, co se nám líbí a co se nám nelíbí.
Samozřejmě digitalizace je strašně důležitá. Já jsem velice rád, že včera večer přišel estonský premiér, můj přítel Jüri Ratas. A dneska měl oficiální přijetí v 7.30 ráno kvůli tomu, že dnes máme program Sněmovny, důležitý. A právě v této chvíli, v 10 hodin, začíná konference o digitalizaci. Máme vládního zmocněnce, který má podporu vlády, podporu premiéra, a je to skvělé, protože my samozřejmě jsme trošku zaspali dobu v digitalizaci. A dnes na tiskové konferenci to řekl estonský premiér jasně. My taky máme cíl, aby všichni, kdo podávají daňové přiznání, ho podali za dvě minuty, jak to dělá 95 procent obyvatel Estonska.
Takže naše země je skvělá, čeká nás skvělá budoucnost a naše vláda je úspěšná. Proto když tedy opozice nemá nic jiného, jen program antibabiš, chápu dnešní jednání. Já tomu rozumím. Já tomu rozumím, že tady je potřeba tu úspěšnou vládu zničit. A tahle krize, která je samozřejmě organizovaná, protože naše vláda funguje, pracuje, sice zasedáme občas v šest ráno, měli jsme společnou vládu s Polskem, atd., takže tahle krize vyvolaná, skutečně je to neetická a špinavá krize, která zneužívá mého nemocného syna a záměrně zkresluje všechna fakta. Takže otázka je, kam ještě se dá klesnout.
Vláda je dnes vystavena tlaku těch politických sil, které pořád nejsou ochotny se smířit s výsledky demokratických voleb. Oni by chtěli jiný volební výsledek. Já tomu rozumím. A ti, kteří prohráli volby, radši chtějí uvrhnout naši zemi do hluboké politické krize bez jasného řešení. Přesně podle hesla čím hůř pro lidi, čím hůř pro naši zemi, tím lépe pro naši opozici.
Já nevím, jaký je plán. Jaký je plán B? Když samozřejmě ta strategie, já tomu rozumím, co říká opozice. Když nemůžeme sami vládnout, tak ať nevládne nikdo! To je jediný plán. Dostali jsme se vlastně do situace, kdy část politiků vyzývá společnost k nerespektování výsledků svobodných demokratických voleb. Společnost je rozdělena a opozice na konfliktu uvnitř společnosti parazituje, a dokonce jej prohlubuje. Znovu jsme svědky toho, jak si část politické třídy chce přivlastnit některé státní svátky, aby na ně mohli vzpomínat jen někteří a jiní nemohli. Někdo může položit květiny k památku a někdo jiný nemůže? Uvědomují si ti politici, kteří takové jednání schvalují, že tím znovu rozdělují společnost na ty, co mohou cokoliv, protože jsou majiteli jakési vyšší pravdy, a na druhé straně pak stojí ti, kteří jsou ze společnosti vyháněni, kteří jsou méněcenní? Fakt chceme takovou společnost? A já za sebe říkám, nechci společnost, kde pár vyvolených může cokoliv a většina nemůže nic! Dokonce ani hlasovat ve volbách snad. Proto budu bojovat ze všech sil proti rozdělování. Proti rozdělování naší společnosti. My se musíme spojit. My se musíme vrátit tam, kde jsme byli. Na špičku Evropy. A my tam postupně jdeme.
Takže já jsem přesvědčen, že rozumní lidé to podpoří. Dostávám tisíce mailů, esemesek a jsem strašně rád a všem děkuji a omlouvám se, že jim nestačím odpovídat. Děkuji všem. Proto za této situace nemám důvod odstupovat. Musíte mě buď odvolat, nebo zkuste nás porazit ve svobodných demokratických volbách. A potom to bude jasné. Takže jinak než na základě většiny naší společnosti, našich občanů, se mě prostě nezbavíte.

V této Poslanecké sněmovně je předložen také zákon o prokazování původu majetku, který umožní správci daně postihovat zatajené příjmy, které mají v řadě případů pochybný zdroj, formou srovnání příjmů vykázaných správci daně s majetkem poplatníka.
Samozřejmě se soustředíme i na posílení Finanční a Celní správy, a to jak z personálního, tak i z technického hlediska. Jelikož se nacházíme v 21. století, musí být Finanční a Celní správa schopna efektivně pracovat s daty, která má k dispozici. Soustřeďujeme se na posilování elektronizace správy daní, aby náplní práce finančního úředníka nebylo přepisování dat z papírového formuláře do počítače, ale naopak kontrola vykazovaných dat. Inspirací na Slovensku nám byla daňová Kobra, tedy technicky vybavené a efektivně spolupracující týmy lidí Finanční správy, Celní správy a Policie ČR. Daňová Kobra si už připsala řadu úspěšných zásahů, v celkovém objemu přes 4 mld. korun.
Takže my zásadně odmítáme obvinění, že se soustředíme pouze na EET. EET je pouze jedním z kamínků v mozaice opatření proti daňovým únikům. Je namířena na specifický fenomén zatajování hotovostních plateb, ať už jsou malé, nebo velké. Jde o významný projekt, avšak zdaleka nejde o projekt jediný. Také díky dalším projektům, z nichž jsem uvedl ty nejvýznamnější, jsme již podstatně zlepšili a dále zlepšíme výběr daní.
A já se ptám: co udělala ODS za období své vlády pro zlepšení výběru daní? Co udělala strana, která zde prohlašuje, že jediným receptem na lepší výběr daní je snížení daňových sazeb? Pro zlepšení výběru daní udělala to, že zvýšila DPH z 5 na 15 %. Zavedla superhrubou mzdu a solidární zvýšení daně. Takže peníze, které měla sebrat podvodníkům, vytáhla místo toho z kapes všem občanům této země.
Naše strategie je lépe vybírat existující daně a vytvořit prostor pro snížení sazeb, jako jsme již udělali u DPH. Mimochodem, v roce 2015 jsme oproti plánu vybrali na daních o 36 mld. více, po zohlednění mimořádných vlivů dokonce o 59 mld. více. Současně jde o nárůst o 72 mld. ve srovnání s rokem 2014. Také díky tomu jsme srazili plánovaný deficit státního rozpočtu o 38 mld. Kč. Je zřejmé, že naše strategie funguje, ale existuje stále podstatný prostor pro zlepšení díky elektronické evidenci tržeb.
Jak funguje elektronická evidence tržeb? Vzhledem k tomu, že i přes naše snahy informovat jak tuto Sněmovnu, tak i podnikatele a všechny občany České republiky o skutečnosti fungování elektronické evidence tržeb, existuje stále mnoho nepochopení či polopravd. Zopakuji zde základní principy, na kterých je elektronická evidence tržeb postavena a které jsou obsaženy v návrhu zákona.
Jaká je tedy elektronická evidence tržeb? Jak napovídá název, je elektronická, je tedy založena na využití techniky, a to v rozličných podobách pokladních zařízení, ať už tak, jak je dnes známe, nebo ve formách, které zdaleka tak obvyklé nejsou. Je to evidence, jde tedy o systém evidenční, kdy mezi podnikatelem a Finanční správou probíhá komunikace o skutečnostech, které následně ovlivňují jeho daňovou povinnost. A na závěr je to evidence tržeb, nikoliv evidence zákazníků, nikoliv evidence jejich nákupního chování. Evidence je zaměřena pouze na výši tržby, která je z daňového pohledu jeho příjmem.
Jak bude evidence fungovat z technického hlediska? Půjde o čtyři jednoduché kroky.
Krok první. Podnikatel zadá tržbu do svého pokladního zařízení, a to formou, na kterou je zvyklý, ať už přímo zadá částku tržby, nebo ve svém pokladním systému vybere, co zákazník zkonzumoval. Zde bych zdůraznil, že pro podnikatele se vůbec nic nezmění proti postupu, který znají již dnes. Neexistují zde žádné kroky navíc, žádná administrativa. Podnikatel pouze takzvaně namarkuje tržbu.
Krok druhý. Pokladní zařízení, které obsahuje příslušný software, odesílá elektronickou formou přes zabezpečené spojení informace o tržbě na centrální server, a to pouze nejnutnější informace, které Finanční správa potřebuje, tedy informace o výši tržby. Pokud je podnikatel plátcem DPH, pak samozřejmě informaci o sazbě DPH a konečně informaci sloužící k identifikaci podnikatele a ke kontrolní činnosti, tedy datum, čas, DIČ a místo tržby. Abych nebyl napaden, že něco zamlčuji, další odesílané položky povinného charakteru jsou pouze pomocné údaje. Například jde o kryptografickou transformaci odesílaných údajů. Zde chci zdůraznit jeden podstatný fakt. Neodesílá se žádná informace o obsahu nákupu. A jelikož jde skutečně o podstatnou věc, tak ještě jednou: neodesílá se žádná informace o jednotlivých položkách nákupu. Neodesílá se ani informace o identitě zákazníka, pokud tuto identitu podnikatel zná. V tomto směru existuje spousta dezinformací. Takže opakuji: výše tržby, DPH, DIČ, místo a čas.
Krok třetí. Server Finanční správy okamžitě - a zde hovoříme o řádu desetin sekundy - zasílá pokladnímu zařízení unikátní kód potvrzující přijetí zaslaných údajů.
Krok čtvrtý. Pokladní zařízení vystavuje účtenku, která obsahuje unikátní kód a další údaje předepsané zákonem. Nepoužívám zde záměrně výraz "tiskne účtenku", protože zákon nestanoví formu účtenky. Ta může být vystavena i v elektronické formě. Tu využijí například internetové obchody nebo další podnikatelé, kteří vystavují již dnes doklady v elektronické formě a zasílají je na e-mail zákazníka. Pro úplnost dodávám, že podnikatel samozřejmě nemusí vystavit zvláštní účtenku pro evidenci tržeb. Údaje například z daňového dokladu pro DPH, údaje z účtenky pro evidenci tržeb, stačí uvést na jeden dokument.
Takto ve čtyřech jednoduchých krocích funguje elektronická evidence tržeb.
Všimněte si prosím, že jediný zásah podnikatele je ono zadání tržby do pokladního zařízení, chcete-li namarkování tržby. Vše ostatní je automatika. A já se ptám: Kde je ta administrativa, o které opozice neustále mluví? Kde je to obtěžování podnikatelů? Kde jsou ty dodatečné úkony? Znovu opakuji: podnikatel pouze namarkuje tržbu do pokladny způsobem, jakým je zvyklý, a v ten okamžik, ve který je zvyklý, tedy samozřejmě až při placení celkové útraty zákazníkem. Žádné zadávání položek, žádné markování každého piva zvlášť a podobné nesmysly, kterými podnikatele straší opozice. Pan poslanec Kalousek na této půdě vyjádřil obavy, že mu pivo zvětrá, než se hostinský s evidencí tržeb vypořádá. Nevím, zda to znamená, že v restauracích vyžadují po panu poslanci Kalouskovi platbu předem.
Jak jsem tedy popsal, elektronická evidence tržeb funguje na principu automatické komunikace stroje se strojem. Vše funguje automaticky a zcela přirozeně. Zákazník nemá šanci poznat, zda se podnikatel do evidence tržeb zapojil, dokud neobdrží účtenku se speciálním kódem.
Také pan poslanec Gazdík vyjádřil obavy, že pivo nebude, protože třeba nepůjde internet. Doporučoval bych mu přečíst si návrh zákona, případně návštěvu chorvatské restaurace, kde systém již funguje. Zákon jednoznačně stanoví, že v případě výpadku spojení není nutné čekat, než se spojení obnoví. Pokladní zařízení se pouze bude snažit navázat spojení s centrálním systémem po dobu, kterou si podnikatel určí a která nesmí být kratší než dvě sekundy. Tato doba by měla odpovídat charakteru činnosti podnikatele a kvalitě jeho internetového připojení. To znamená, že pokud se bude jednat o samoobsluhu či podnik rychlého občerstvení, stanoví si podnikatel uvedené dvě sekundy. Pokud se bude jednat například o recepci v hotelu, může si stanovit dobu delší. Stále se však bavíme o době v řádu jednotek sekund a v mimořádných situacích výpadku internetového spojení. V běžném provozu bude systém odbavovat jednotlivé účtenky okamžitě. Přirovnejme to k placení kartou.
Co se stane v případu výpadku internetu po uplynutí uvedených dvou sekund? Pokladní zařízení uloží informaci o tržbě do paměti a okamžitě vystaví účtenku. Tato účtenka, říkejme jí například off-line účtenka, samozřejmě nemůže a nebude obsahovat unikátní kód Finanční správy. Místo toho ji pokladní zařízení podepíše takzvaným podpisovým kódem poplatníka. Zákazník dostává účtenku a odchází. Nemusí čekat na obnovení internetového spojení. To by byl samozřejmě nesmysl něco takového požadovat. Pokladní zařízení se bude nadále snažit připojit k centrálnímu systému, a jakmile se připojí, odešle všechny v paměti uložené účtenky.
Mimochodem, odeslaná data budou tak malá, že rozhodně není nutné mít vysokorychlostní internet, kterým tu opakovaně operovala opozice. Hovoříme o jednotkách kilobytů na jednu účtenku. V takovém případě skutečně není nutné mít k dispozici LT signál nebo optickou linku. A tvrzení pana poslance Gazdíka, že zavedení evidence tržeb v Chorvatsku způsobilo přetížení jejich mobilní sítě, to je skutečně pohádka hodná předvánočního času, ale už bychom se k ní neměli vracet.
Návrh zákona umožňuje podnikatelům, kteří přijímají tržby v místech, kde není dostupný internet nebo kde je velký problém s kvalitou mobilního signálu, zažádat o takzvaný zjednodušený režim. Pak budou evidovat zcela off-line a data odesílat do pěti dnů. Takže opět shrnuji: V případě výpadku internetového připojení dostane zákazník off-line účtenku po uplynutí řádu jednotek sekund. Žádné fronty se netvoří, nikdo nikoho nezdržuje. A pro pana poslance Kalouska, který platí předem, žádné zvětralé pivo.
Pro koho je vlastně ta elektronická evidence tržeb? Elektronická evidence tržeb míří do oblasti hotovostního placení. Jde o plošný systém, který není mířen na žádnou velikost podnikatelského subjektu. 
Opozice ráda používá termín jako živnostník, malý podnikatel apod., aby vzbudila dojem, že se evidence bude týkat výhradně malých podnikatelů. Není to pravda. Elektronická evidence tržeb má nastolit rovné podnikatelské prostředí, a z principu tedy nemůže obsahovat výjimky podle výše obratu ani jedním směrem. Takže pro připomenutí: Evidenci bude podléhat největší i nejmenší podnikatelský subjekt, který přijímá platby v hotovosti. Pokud si půjdete nakoupit do největšího hypermarketu, dostanete evidovanou účtenku, pokud půjdete do nejdražší restaurace v Praze, dostanete evidovanou účtenku. Buďme tedy v tomto ohledu korektní a nelžeme našim občanům.
Proč potřebujeme evidenci tržeb? Pan předseda Fiala zde několikrát uvedl, že evidence tržeb je zbytečná, že Finanční správa už dnes má dostatečné nástroje k výběru daní a zamezení daňových úniků v oblasti hotovostního placení. Bohužel se vždy zastavil v polovině a nesdělil nám, jaké že nástroje to jsou. A já jsem si jistý, že nám to nesdělí ani dnes, protože takové nástroje prostě Finanční správa dnes nemá - a historicky nemá. Za stávajícího stavu má totiž správce daně velmi ztížené možnosti správného stanovení daně u podnikatelů, respektive daňových subjektů které přijímají platby v hotovosti. Podle daňového řádu je vždy úkolem správce daně prokázat nevěrohodnost evidence hotovostních plateb předložené daňovým subjektem, respektive podnikatelem. To není, až na do očí bijící případy agresivního krácení tržeb, prakticky možné. Navíc vzhledem k odhadovanému počtu cca 600 tisíc daňových subjektů přijímajících hotovostní platby by detailní daňová kontrola všech těchto subjektů vyžadovala účast více než sta tisíc, sta tisíc kontrolorů Finanční správy. Reálná kontrolní kapacita Finanční správy je zhruba na třech procentech uvedeného počtu. Současně jsou také takové detailní kontroly velmi zatěžující pro samotný daňový subjekt, který se místo svého podnikání musí věnovat daňové kontrole.
Aby mohl správce daně ověřit, že podnikatel vykázal v kontrolovaném období všechny hotovostní příjmy, musí mít k dispozici údaje o veškerém nakoupeném zboží či materiálu, dále o prodaném zboží včetně skutečných prodejních cen a o změně stavu zásob na počátku a na konci zdaňovacího období. Pokud by správce daně nechtěl slepě spoléhat na stavy zásob na počátku a na konci zdaňovaného období uvedené podnikatelem, musel by de facto provést inventarizaci, což je prakticky nerealizovatelné jednak z kapacitních důvodů na straně správce daně, jednak z důvodu zatěžování podnikatele. Není vždy možné spoléhat se na předložené nákupní doklady, jelikož i tyto doklady mohou být podnikatelem, který chce podvádět, samozřejmě předloženy jen v takovém objemu, aby odpovídaly vykázaným tržbám. Toto souvisí s fenoménem anonymních nákupů mimo velkoobchodní sklady, kdy nepoctivý prodejce nakoupí své zboží v běžném hypermarketu, aby Finanční správa nemohla získat potřebné informace o nakoupeném zboží od velkoobchodního dodavatele. Asi nikoho z přítomných nepřekvapí, že existuje ale i řada velkoobchodů, které nevykazují tržby a prodávají mimo jakoukoliv evidenci za hotové. Koho to překvapí, doporučuji, ať se jde zeptat těch podnikatelů, kterým tyto sklady dělají nekalou konkurenci. To jim to poví. Pokud podnikatel nákupní doklady neuvede ve svých formálně bezvadných evidencích, je prakticky nemožné mu zatajené příjmy prokázat. Jak to má všechno Finanční správa zkontrolovat? Postavit do každé provozovny jednoho kontrolora skutečně není možné.
Další zásadní problém za současného stavu představuje skutečnost, že pokud se již podaří správci daně prokázat, že podnikatel příjmy zatajil, vyvstává problém stanovit daň podle takzvaných pomůcek, tedy porovnáním srovnatelných daňových subjektů a jejich daňových povinností. V některých oborech podnikání dosáhl fenomén krácení tržeb takového rozsahu, že velká část podnikatelských subjektů vykazuje trvale nízkou či nulovou daňovou povinnost. Počítají totiž s tím, že stávající kontrolní mechanismy umožňují správci daně odhalovat zatajené příjmy jen velmi obtížně. Zatajené příjmy mají zásadní dopad do odvodové povinnosti podnikatelských subjektů. Dochází ke krácení daní z příjmů, což má následně dopad i do odvodu sociálního a zdravotního pojištění. Dochází také ke krácení daně z přidané hodnoty u plátců DPH. Podnikatelé, kteří uměle udržují vykazovaný obrat pod hranicí jeden milion korun, se takto navíc vyhýbají registraci k DPH. Zatajená hotovost je dále využívána k vyplácení černých mezd, čímž se efekt násobí, dochází ke krácení daně ze závislé činnosti a pojistného na sociální a zdravotní pojištění. Mnozí podnikatelé toho zneužívají. Je jim jedno, jaký vliv to má na jejich zaměstnance, kteří zapláčou ve chvíli, kdy pak mají obdržet například nemocenskou, mateřskou nebo starobní důchod.
Má-li být dosaženo cíle, to znamená minimalizace daňových úniků souvisejících s krácením tržeb, je tedy z pohledu podnikatelů elektronická evidence tržeb nejméně zatěžující možností z těch, které přicházely v úvahu. Jedná se o opatření, které splňuje požadavek proporcionality, představuje minimální administrativní zátěž, minimalizuje libovůli správce daně v tom, kam zamíří daňovou kontrolu, a přinese podnikatelům, kteří řádně vykazují tržby, výhodu v podobě snížení počtu daňových kontrol. Celkově potom dojde i k narovnání podmínek podnikatelského prostředí, kdy poctiví podnikatelé získají důvěru v rovnost podmínek podnikání, a tím bude posílena i motivace podnikatelů k placení daní.
Jaké má efekty zavedení elektronické evidence tržeb? Ačkoliv primárním cílem elektronické evidence tržeb je narovnání podnikatelského prostředí v české ekonomice, nese s sebou i nezanedbatelný fiskální efekt. Jak je uvedeno v závěrečné zprávě hodnocení dopadu regulace, očekávaný dodatečný daňový výnos na dani z příjmů a dani z přidané hodnoty v sektorech stravování, ubytování a obchodu, tedy za první dvě fáze evidence, je až 12,5 miliardy korun ročně. Za ostatní sektory je potenciál dodatečných výnosů 5 až 6 miliard korun ročně. Takže celkový daňový výnos po plném náběhu evidence tržeb bude cca 18 miliard korun ročně. Musíme si uvědomit, že jde o sdílené daně a že z těchto 18 miliard ročně půjdou přibližně 4 miliardy korun ročně do rozpočtů obcí a přibližně 1,5 miliardy korun ročně do rozpočtů krajů. To znamená, když jsme tady diskutovali RUD, tak tady EET je lepší než RUD, co navrhovala opozice. To znamená více investic do lokálních projektů, do infrastruktury, obcí, do školek apod.
A já se ptám pana poslance Gazdíka: Kdo to tu minule zpochybňoval, co mu na tom vadí, že obce a kraje dostanou více peněz? No tak vy jste proti těm obcím a krajům. Tady je to na stole. Tady EET jim přinese více peněz. Elektronická evidence tržeb tedy dokáže podstatným způsobem navýšit příjmy veřejných rozpočtů, a to bez zvyšování daňových sazeb. Mimochodem je nesmysl, že Ministerstvo financí odhadovalo výnos na 12,5 miliardy korun jak pro první dvě fáze, tak pro plný náběh evidence. Dodatečný výnos ve výši 12,5 miliardy se vždy týkal pouze prvních dvou fází evidence, to znamená stravování, ubytování a obchodu.
Zároveň je znovu potřeba zdůraznit nejzásadnější, byť penězi nevyčíslitelný přínos - narovnání tržního prostředí v české ekonomice, nastavení férové konkurence, zefektivnění a narovnání pokřivených ekonomických vztahů, podpora té velké většiny našich podnikatelů, kteří hrají podle pravidel a o jejichž peníze je zde opozice okrádá svými obstrukcemi.
Pan předseda Fiala se nám tu minule pokoušel argumentovat příkladem Švýcarska, které má nízkou míru zdanění a současně nízkou míru šedé ekonomiky. Na příkladu jedné země tak dovozuje, že existuje příčinná souvislost mezi mírou zdanění a velikostí šedé ekonomiky. Možná by bylo dobré připomenout, že například skandinávské země rozhodně nízkou míru zdanění nemají, a přitom šedá ekonomika tam dosahuje průměrných až podprůměrných hodnot. Také by si pan předseda Fiala měl uvědomit, že ve Švýcarsku je podnikatel, který podvádí na daních, vyloučen ze slušné společnosti a ztrácí důvěru svých zákazníků a obchodních partnerů. K takové úrovni daňové morálky musí Česká republika absolvovat ještě dlouhou cestu. 
Nicméně když už jsme zmínili šedou ekonomiku, která zde byla v souvislosti s elektronickou evidencí tržeb mnohokrát skloňována, dovolím si některá tvrzení uvést na pravou míru. Šedá ekonomika má mnoho definic. Obecně lze však říct, že šedá ekonomika zahrnuje takové ekonomické procesy a vztahy, které nejsou zahrnuty v oficiálních evidencích a ze kterých není odváděna daň a pojistné.
Podle metodologie OECD, na základě které funguje i statistika v rámci zemí Evropské unie, rozlišujeme následující kategorie takzvané nezjištěné ekonomiky: Za prvé ekonomiku skrytou. Ta zahrnuje nehlášené nebo podhodnocené příjmy, ať už jako důsledek zkreslování hospodářských výsledků, nebo práce na černo. Za druhé ekonomiku nelegální, někdy také označovanou jako černá ekonomika. Ta zahrnuje aktivity nelegální z podstaty, případně nelegální, pokud jsou prováděny nelicencovanými subjekty. Patří sem například trh s drogami, prostituce, výroba, prodej nelegálního alkoholu či tabákových výrobků. A za třetí ekonomiku neformální. Ta zahrnuje zejména produkci domácností pro vlastní potřebu.
Mluvíme-li o šedé ekonomice, nesmíme tedy zapomínat na rozdělení, které jsem uvedl. Nemohu tedy nabídnout 50 odstínů šedi, které tu minule zmiňoval pan poslanec Novotný. Ale rozlišujeme aspoň tyto tři - ekonomiku skrytou, ekonomiku černou a ekonomiku neformální.
Když to vezmeme odzadu, neformální ekonomika, která zahrnuje například to, když si někdo svépomocí opraví rodinný dům, to je naprosto přirozené, v pořádku, nikdo ho nechce danit ani regulovat.
Ekonomika černá, to jsou trestné činy. Takovou ekonomiku postihuje zejména policie, případně tým daňové Kobry. Zde jde zejména o daňové úniky na spotřebních daních, případně nelegálně nabytý majetek, například prodejem drog. Do této ekonomiky může zasáhnout i zákon o prokazování původu majetku, který tato Sněmovna projednává.
A teprve ekonomika skrytá, která zahrnuje zkreslování výsledku hospodaření a úmyslné vyhýbání se registraci, tedy v podstatě podnikání na černo, je oblast, do které míří elektronická evidence tržeb. Bohužel dochází ke zmatení pojmů, kdy právě tato skrytá ekonomika bývá označena jako šedá ekonomika v užším smyslu. Zároveň je však pouze jednou ze součástí celkové šedé ekonomiky, a to pouze do takzvané skryté ekonomiky míří elektronická evidence tržeb. Abychom hovořili konkrétně, tak za rok 2013 vyčísluje Český statistický úřad skrytou ekonomiku na cca 324 mld. korun. Toto číslo se skládá z cca 14 mld. korun produkce neregistrovaných podnikatelů, cca 141 mld. korun nadhodnocených nákladů a cca 169 mld. korun zatajených příjmů. A těchto téměř 170 mld. korun ročně může zasáhnout elektronická evidence tržeb.
Mimochodem, kdyby si někdo srovnal toto číslo s RIA, kde je uvedeno 160 mld. korun, upozorňuji, že to není chyba, ale nárůst mezi roky 2012 a 2013, kdy data za rok 2013 ještě nebyla v období přípravy RIA k dispozici. Tedy odhad zatajených, či chcete-li zkrácených příjmů narostl meziročně o téměř 10 mld. A to má být ta klesající šedá ekonomika, o které mluví opozice? Ano, šedá ekonomika může klesat jako celek, nikoliv ale z důvodu zlepšení v oblasti krácení tržeb. Naopak, tam dochází k zhoršení už tak špatného stavu.
Co tedy vyplývá z uvedeného? Že není možné vycházet ze souhrnných čísel bez jejich hlubší analýzy. Šedá ekonomika nejsou jen krácené tržby. Jde o širší oblast zahrnující různé legální i nelegální činnosti. Je proto nutné vždy vycházet z detailního rozboru a nepřistupovat k tomu povrchně. Věřím také, že chybné závěry, kterých se dopouští opozice na základě zprávy Nejvyššího kontrolního úřadu, jsou jednou provždy vyvráceny. Nejvyšší kontrolní úřad chybně uvedl, že elektronická evidence tržeb bude mířit do oblasti černé ekonomiky a v oblasti neregistrovaných podnikatelů vedle jeho výpočtu tvoří sedm procent mezery DPH, tedy méně než 7 mld. korun. To je samozřejmě nesmysl. Dovolím si předpovědět, že ani přes osvětovou kampaň Ministerstva financí se dealeři drog nepřipojí k evidenci tržeb. Elektronická evidence tržeb míří do krácení tržeb, což je v absolutní hodnotě částka 170 mld. korun ročně.
Pojďme teď na mezinárodní srovnání. Z úst opozice zazněly informace, že evidence tržeb je vlastně neobvyklé opatření v mezinárodním kontextu, protože ze zemí původní evropské patnáctky mají evidenci pouze tři země. Ani to není pravda. Těch zemí je pět, z nichž Rakousko je už od 1. ledna 2016 ve dvoufázovém procesu zavádění evidence v letech 2016 a 2017. Takže není pravda, co tady minule tvrdil pan poslanec Gazdík, že Rakousko o evidenci vůbec neuvažuje. Možná by si měl udělat výlet do Vídně, a podívat se, jak to tam je.
Co nám ovšem opozice neřekla, že z 13 nově přistoupivších zemí má evidenci tržeb Malta, Kypr, Litva, Lotyšsko, Chorvatsko, Bulharsko, Rumunsko, Slovinsko, Maďarsko, Polsko a Slovensko. Pokud jste počítali, tak je to 11 zemí. Chybí pouze Estonsko a Česká republika. Dovolte mi přeložit, co to znamená. Znamená to, že na rozdíl od většiny evropských zemí, včetně našich přímých sousedů z Visegrádské čtyřky, jsou naši podnikatelé stále vystaveni tlaku nekalé konkurence. Znamená to, že podnikatelé, kteří přistupují ke svému podnikání, ke svým povinnostem zodpovědně, jsou omezováni ve svých ziscích těmi, kteří se rozhodli, že ten základ daně zkrátka takzvaně poladí. A já se vás ptám: Znamená to snad, že český podnikatel má mít menší právo na úspěch než podnikatel maďarský, rakouský či polský? Pokud je toto názor poslanců ODS a TOP 09, tak prosím, přijďte sem a řekněte to nejen této Poslanecké sněmovně, ale řekněte to všem podnikatelům této země, protože zatím se takto chováte. A tak prosím vysvětlete nejen podnikatelům, ale všem lidem této země, proč umožňujete, aby byli okrádáni, proč lidé této země pak nesou to břemeno nezaplacených daní, a ne nikdo jiný.
Takže zde opakuji: Více než polovina zemí Evropské unie má zavedenou určitou formu evidence tržeb. Samozřejmě není to vždy takzvaný on-line model, který je v současné době nejmodernějším a nejefektivnějším modelem evidence tržeb. Jsou země, například Itálie, která evidenci tržeb začala zavádět v roce 1983. V té době nebyl internet v každé domácnosti, jako je tomu dnes. Itálie má tedy zavedeny tradiční registrační pokladny. Ty pokladny, které zde byly diskutovány v roce 2005 a pro jejichž zavedení mimochodem tenkrát hlasoval i pan poslanec Kalousek. Bylo to dokonce dvakrát, takže nepředpokládám, že by to byl nějaký omyl. Proto se tedy ptám: Znamená to, že registrační pokladny ano, a online evidence ne? To by mohl být legitimní názor, který jsem z úst poslanců TOP 09 a ODS ale nezaznamenal. Nebo je to prosím všeobecný odpor k narovnání podnikatelského prostředí a k efektivnímu výběru daní v tomto státě? Budu rád, kdyby někdo na tuto otázku odpověděl.
Rozdíl mezi registračními pokladnami a EET. Dovolte mi znovu vysvětlit základní rozdíly mezi elektronickou evidencí tržeb a registračními pokladnami a důvody, které nás vedou k preferenci dříve zmíněného modelu evidence tržeb. Uvedu to i proto, že představitelé ODS v rámci své dezinformační kampaně tento rozdíl nevidí nebo nechápou a zarputile používají pro elektronickou evidenci tržeb termín registrační pokladny.
Takže registrační pokladna je pokladniční zařízení, které ukládá data o tržbách do paměti, která je více či méně chráněna proti manipulaci. Ze své podstaty obsahuje registrační pokladna specifické komponenty, je certifikovaná státem a podnikatelé si tuto pokladnu musí zakoupit v některých verzích, které jsou certifikovány, a to od státem určeného dodavatele. Servis registrační pokladny tak musí provádět pouze certifikovaná servisní firma, a to v předepsaných intervalech. 
Je nasnadě, že za takových podmínek není síla, která by tlačila ceny pokladen a servisu dolů, spíše naopak. Finanční úřad pak podnikatele obtěžuje kontrolou při nahrávání dat z registrační pokladny, nebo dokonce kontrolou pokladny samotné při podezření na nelegální manipulaci s daty. A že taková nelegální manipulace není výjimkou, potvrzují zkušenosti ze zemí, kde jsou registrační pokladny zavedeny. Potvrzuje to i zpráva OECD, která se specificky zabývá nelegálním softwarem používaným v registračních pokladnách. Jde o dva druhy softwarů. Takzvaný phantomware, což je nelegální software, který manipuluje s daty o tržbách již při samotném markování tržby, a dále o tzv. zapper, což je nelegální software, který umožňuje manipulovat s daty již uloženými v paměti pokladny. To, že by mělo jít o paměť nesmazatelnou a neopravitelnou, je tedy evidentně pouze zbožné přání.
Jak se liší od registračních pokladen evidence tržeb v on-line modelu, který ve své čisté podobě funguje v Chorvatsku a od minulého víkendu také ve Slovinsku? Základní a pro nás zcela klíčové jsou dva rozdíly: možnost svobodné volby pokladního zařízení a zcela volná konkurence. Pro pana poslance Bendla, který to minule odmítal pochopit: Podnikateli nikdo nepředepisuje, jakou pokladnu si může koupit. Co víc? On si žádnou kupovat nemusí, pokud už má pokladnu nebo jiné zařízení, které dokáže elektronicky komunikovat. Potřebuje pouze úpravu, software k pokladně, případně nahrání příslušné aplikace do tabletu nebo chytrého telefonu. Nejsou a nebudou žádní státem vybraní nebo certifikovaní dodavatelé. Pro elektronickou evidenci tržeb podnikatel použije zařízení, které mu vyhovuje, ne které mu předepisuje stát. A samozřejmě existuje zcela volná soutěž dodavatelů pokladních zařízení, případně dodavatelů softwarů. Stát pouze zveřejní komunikační rozhraní. A jak zde pan poslanec Gazdík minule žádal, já mu mohu slíbit, že bude včas zveřejněno po schválení zákona. Zbytek je záležitostí volného trhu. To jsou klíčové výhody pro podnikatele, které jim v porovnání s registračními pokladnami zásadním způsobem snižují jejich náklady. A ty jim ještě snížíme slevou 5 000 Kč pro živnostníky. Další výhodou je on-line přenos dat, který znamená, že Finanční správa nemusí podnikatele zatěžovat kontrolami pokladen. Finanční správa zaměří svou pozornost tam, kde budou data indikovat problém. To umožňuje nezatěžovat poctivé podnikatele a naopak maximálně efektivně využívat kontrolní kapacity.
Dovolte mi shrnout srovnání registračních pokladen a elektronické evidence tržeb přirovnáním k hypotetickému příkladu kontroly platby mýta. V případě registračních pokladen stát podnikateli předepíše, jaký si musí koupit kamion, a to v případě, kdy již podnikatel nějaký kamion bude mít a ten stávající mu bude naprosto vyhovovat. Do toho kamionu mu pak bude úřední kontrolor chodit kontrolovat mýtnou jednotku, jaká vlastně obsahuje data a zda nedochází k nezákonné manipulaci. V případě elektronické evidence tržeb nikdo nikomu nic nenutí. Podnikatel si do svého stávajícího kamionu umístí jednotku, která bude odesílat vyměřené částky mýta. Pokud budou odeslaná data důvěryhodná, podnikatel v životě kontrolora neuvidí. A přestože půjde o velmi omezenou skupinu dat, bude zajištěna jejich důkladná ochrana. Již nyní spravuje Finanční správa spoustu citlivých dat a má je zabezpečena proti úniku a zneužití. U dat z elektronické evidence tržeb půjde ještě o vyšší stupeň zabezpečení, kdy k datu bude mít přístup pouze omezená skupina analytiků s bezpečnostní prověrkou. Veškeré jejich přístupy do systému budou zaznamenávány. Systém bude umístěn v bezpečné lokalitě podniku Státní pokladna Centrum sdílených služeb, který již zajišťuje provoz mnoha citlivých systémů státní správy, a bude samozřejmě zabezpečen proti kybernetickým útokům. Veškerá komunikace mezi pokladním zařízením podnikatele a centrálním systémem bude probíhat na protokolu HTTPS, což je šifrované spojení, které všichni používáme např. při propojení k internetovému bankovnictví. Věřím, že pokud takovému systému spojení svěřujeme své peníze, je dostatečně bezpečný i přenos dat o tržbách.
Pan poslanec Kučera zde hezky vytrhl ze studie proveditelnosti k projektu elektronické evidence tržeb potenciální rizika projektu. Nějak ale zapomněl uvést důvod, proč je studie obsahuje. Cílem řízení rizika každého projektu je identifikovat a specifikovat jednotlivá rizika projektu, posoudit jejich dopady a v návaznosti na to vymezit vhodné preventivní opatření. Je s podivem, že pan poslanec Kučera tvrdí, že rizika nebyla odstraněna, a to zvláště s ohledem na to, že ve studii je o pár stránek dále uvedeno, že pro eliminaci rizik byl vždy zvolen vhodný postup, který vedl k stanovení konkrétního opatření na jejich eliminaci.
Pojďme tedy k nákladům na centrální systém. Je jasné, že vybudování centrálního IT systému nese náklady. A zde se opět ukazuje výhoda chorvatského systému evidence tržeb, protože pokud nám opozice opakovaně tvrdí, že přenášíme náklady na podnikatele, tak je potřeba si uvědomit, že pokud bychom šli cestou registračních pokladen, jak tomu bylo např. v Polsku nebo na Slovensku, tak ty náklady pro stavbu budou nižší, ale pro podnikatele výrazně vyšší, a to nemluvíme o vedlejších nákladech, jako jsou náklady na pravidelný certifikovaný servis apod. To by byly skutečné vícenáklady, nikoli těch 30 000,- Kč, kterými se tu minule oháněl pan předseda Fiala, který se do nákladů snažil zahrnout pomalu i školní pomůcky příslušného podnikatele.
Ale zpět k nákladům. Pro jistotu si zopakujeme, aby snad někdo neuvěřil lžím pana předsedy Kalouska, že Ministerstvo financí bude budovat nějaké datové centrum za 6 miliard korun. To nebude. Žádné datové centrum pro evidenci tržeb budovat nebudeme. Postaví se pouze centrální IT systém pro evidenci tržeb. A můžu pana poslance Gazdíka ubezpečit, že jej postavíme za těch sedm měsíců mezi platností a účinností zákona, i když on tomu nevěří. Systém bude stát 370 milionů korun a provozování bude stát 170 milionů korun ročně. Možná i méně, protože záleží na konkrétních nabídkách od dodavatelů. Do schválení zákona IT systém nebudujeme a do řešení neinvestujeme. Ostatní náklady budou zejména mzdové náklady na 400 pracovníků Finanční a Celní správy, kteří budou provádět kontroly. Upozorňuji, že jich je 400, a nikoli 700, jak tvrdil pan poslanec Gazdík poprvé, ani 900, jak tvrdil stejný pan poslanec Gazdík o deset minut později. Takže ani 700, ani 900, ale 400. A ti pracovníci opravdu jsou potřeba. Už dnes jsou oba orgány ve svých kontrolních kapacitách významně poddimenzovány a bez tohoto navýšení by nebyly schopny efektivně vykonávat svou činnost a bez efektivní kontroly by byl systém zbytečný. Takže srovnejme tyto náklady s odhadovaným dodatečným výběrem daní 12,5 miliardy jen za dvě fáze náběhu. A po plném náběhu 18 miliard ročně, takže počátek 370 a potom 170 ročně, takže si myslím, že to je investice snů i pro private equity, které mají brutální marže. Neuvěřitelná návratnost. Vůbec nechápu, že vůbec někdo diskutuje náklady. A to jen na dani z příjmů z podnikatelské činnosti a dani z přidané hodnoty, nejsou zde započítány sekundární efekty na daň z příjmů ze závislé činnosti a sociální a zdravotní pojištění.
Pojďme se bavit o sankcích. Minule zde bylo zmíněno nastavení sankcí návrhu zákona o evidenci tržeb. Toto nastavení respektuje veškeré principy správního trestání a ve vztahu k českému právnímu řádu nezavádí žádné sankce, které by český právní řád už neznal. Ačkoliv to pana poslance Fialu pohoršilo, 500 tisíc jako maximální výše pokuty za přestupek není žádným výstřelkem zákona o evidenci tržeb. Naopak, 500 tisíc jakožto pokutu za přestupek již dnes umožňuje uložit řada českých právních předpisů a nejedná se zdaleka o nejvyšší možnou výši sankce za přestupek v českém právním řádu. Živnostenský zákon umožňuje až jeden milion korun a zákon o podmínkách provozu vozidel na pozemních komunikacích dokonce umožňuje uložit za přestupek sankci ve výši pěti milionů korun. 
Také v daňových zákonech není maximální výše pokuty ve výši 500 tisíc korun nic výjimečného a například v oblasti spotřebních daní mohou být pokuty i vyšší. Mimochodem, to by se mohlo panu předsedovi Fialovi líbit, že stejně vysoká pokuta až půl milionu korun může být podle daňového řádu uložena zaměstnanci Finančního úřadu za porušení povinnosti mlčenlivosti.
Můžeme také udělat krátké mezinárodní srovnání se zeměmi, které mají zavedenou elektronickou evidenci tržeb. Zatímco v českém návrhu zákona je maximální pokuta ve výši 500 tisíc, v Chorvatsku je to 500 tisíc chorvatských kun, tedy více než 1,5 milionu korun. Ve Slovinsku to je v přepočtu dokonce více než 2 miliony korun pro fyzické osoby a více než 4 miliony korun pro malé společnosti a více než 6 milionů korun pro střední a velké společnosti. Důležité je podotknout, že při ukládání sankce podle zákona o evidenci tržeb musí správní orgán vždy přihlédnout ke konkrétním okolnostem a může pokutu uložit pouze v takové výši, která odpovídá závažnosti porušení dosavadní činnosti a majetkovým poměrům trestaného. Smyslem sankcí skutečně není nepoctivého podnikatele zlikvidovat. Smyslem je donutit jej, aby se začal chovat podle pravidel.
Stejně tak možnost uzavřít provozovnu na základě rozhodnutí správního orgánu není žádnou novinkou. Takovou pravomoc už dnes svěřují zákony České obchodní inspekci a Státní zemědělské a potravinářské inspekci a podmínky jsou obdobné jako v případě uzavření provozovny podle navrhovaného zákona o evidenci tržeb. Uzavření provozovny nemá charakter potrestání. Správní orgán podnikateli nezakazuje podnikání, jak tvrdí pan předseda Fiala, uzavření provozovny je krajním prostředkem, jak donutit podnikatele, aby napravil závažné porušení zákona. Takové opatření samozřejmě může být uloženo pouze v krajních případech, kdy podnikatel doslova bojkotuje svou zákonnou povinnost. Pokud ale protiprávní stav odstraní, bude moci svou provozovnu znovu otevřít a dál podnikat.
Výběr daní v Chorvatsku. Nyní zde budu reagovat na demagogii opozice ohledně výběru daní po zavedení evidence tržeb v Chorvatsku. Zástupci opozice zde předvedli mentální ekvilibristiku s čísly výběru daní, která neměla ovšem s realitou dopadu evidence tržeb nic společného.
Když to vezmu z obecného pohledu, výběr daní je vždy funkcí více proměnných, kdy jednou z nich je efektivita výběru daní a další například výkon ekonomiky. Je zajímavé, že podle opozice funguje v Chorvatsku jen ta první, zatímco v České republice ta druhá, jak jsme se mohli přesvědčit u komentářů k plnění státního rozpočtu za minulý rok. V Chorvatsku docházelo v letech 2012 až 2014 k propadu ekonomiky. Podle logiky opozičních představitelů by tedy mělo dojít i k propadu výběru například daně z přidané hodnoty. Došlo k němu? Nikoliv. Výběr zůstal přibližně na stejné úrovni, což logicky značí zvýšení efektivity. Zároveň je však potřeba férově přiznat, že daň z přidané hodnoty procházela v daných letech změnami jak z pohledu sazeb, tak i v principu v souvislosti se vstupem Chorvatska do Evropské unie. Výsledky výběru DPH byly tedy ovlivněny tolika faktory, že je nelze spolehlivě použít jako měřítko efektivity evidence tržeb.
Co se týká výběru daní z příjmů, podívejme se prosím, na jaké subjekty evidence tržeb dopadá. Jsou to subjekty s hotovostními příjmy. Podniky a živnostníci, jejichž faktury jsou hrazeny formou bankovních převodů, evidenci nepodléhají. Jistě uznáte, že to je převážná část firem a podstatná část podnikatelů fyzických osob. Jak tedy z celkového čísla výběru daně můžeme usuzovat na efektivitu opatření, která dopadá pouze na vybraný segment? Odpovím sám: nemůžeme. V Chorvatsku však existuje daň, kterou zavedení evidence tržeb skutečně ovlivnilo a pro jejíž výběr je evidentně zcela relevantní. Jde o takzvanou daň ze spotřeby nápojů. A to prosím neplést se spotřební daní. Tato se odvádí z hodnoty nápojů prodaných v restauracích. Sazba této daně byla zafixována na 3 % z hodnoty nápoje. Pro segment stravovacích služeb byla v Chorvatsku evidence spuštěna jako první již od 1. ledna 2013 a ovlivňovala jej tedy celoročně. A výběr daně ze spotřeby v Chorvatsku narostl. Znovu podotýkám, že v prostředí klesajícího výkonu ekonomiky. A narostl o 48 %. Já bych poprosil kolegy z ODS a TOP 09, aby nám vysvětlili, čím to bylo způsobeno, pokud ne zavedením elektronické evidence tržeb. To je přece evidentní. V Chorvatsku narostly tržby díky evidenci v průměru o 40 % v restauracích a o 14 % v obchodě. V průměru, to opakuji pro pana poslance Gazdíka, který nerozlišuje mezi průměrným nárůstem za celou ekonomiku a extrémními případy některých podniků, kde došlo skutečně k navýšení vykazovaných tržeb o stovky procent.
V souvislosti s Chorvatskem bych chtěl ještě pro zapamatování zopakovat, že zavedení evidence tržeb v Chorvatsku nemělo vliv na počty podnikatelů. Jak už zmiňoval ve druhém čtení pan poslanec Nykl a vyplývá to i ze studie Parlamentního institutu, v Chorvatsku sice došlo k poklesu počtu OSVČ, ale naopak narostl počet podnikatelů ve formě obchodních společností a celkově je zaznamenán nárůst počtu podnikatelů. Naopak zmiňovaný pokles počtu OSVČ se projevil převážně u podnikatelů v zemědělství, kteří jsou elektronickou evidencí tržeb, respektive fiskalizací v podstatě nedotčeni, a zároveň má dlouhodobou tendenci už od roku 2010, kdy o zavedení evidence tržeb v Chorvatsku ještě nemohla být řeč. Takže závěr je jasný. Bylo jim trapné ukázat, že podvádějí, tak ukončili jednu činnost a přešli na druhou.
Ještě bych chtěl uvést na pravou míru některé dezinformace, které tu minule padly ve vztahu k údajům, které se kontrolují v Chorvatsku a údajně se budou kontrolovat i u nás. My nebudeme kontrolovat otevírací dobu. Pan předseda Fiala si může oddechnout. Stát mu prostřednictvím EET nebude nařizovat, kdy si bude moci nakoupit a kdy ne. My nebudeme kontrolovat stav hotovosti v pokladně. Nemůže se tedy stát, že by byl někdo pokutován za přebytek v pokladně. Stejně tak nebudeme evidovat panem poslancem Gazdíkem zmiňovaný název zboží, neboť, a to zdůrazňuji, i když jsem to už říkal stokrát, obsahem datové zprávy nebudou jednotlivé položky nákupu, natožpak název zboží. Když už jsme u rozdílů oproti Chorvatsku, nebudeme evidovat ani údaje o obsluze pokladny, které Chorvatsko eviduje z důvodu kontroly pracovní doby a černé práce. A poslední rozdíl: neukládáme zákazníkovi povinnost převzít účtenku, a tím pádem jej za její nepřevzetí nebudeme sankcionovat.
K dopisům občanů. Pan poslanec Gazdík tady měl okénko "nad dopisy občanů". Považuji zde za svou povinnost na tyto dopisy krátce reagovat.
Paní Voňková měla obavu o prodej trdelníku na vánočních trzích a zadávání údajů o každém trdelníku. Jak jsem už o tom hovořil, existuje spousta zařízení a každý si vybere to své. Některá zařízení vypadají skutečně jak velká kalkulačka, zadám částku a je to. Nebo zmáčknu obrázek trdelníku a pak enter. Není to skutečně nic složitého a ani obavy o rychlost nejsou na místě, o tom jsem už hovořil, zákazník to nepozná.
Pan Holý psal o tom, že úspěch se neodpouští. Ano, my chceme, aby podnikatelé byli úspěšní, ale aby byli úspěšní ti, kteří hrají podle pravidel. Zatím je to právě naopak a předchozí vlády neudělaly nic pro to, aby většinu poctivých podnikatelů ochránily proti nekalé cenové konkurenci nepoctivých.
Pan Zahradníček měl dotaz i na efekty a plánované výnosy a náklady systému. Ty jsem zde už popsal. Dále se ptá na technologické požadavky a ceny pořízených systémů. Odpověď jsem tady uvedl. Znovu opakuji, že kdo dnes již má elektronickou pokladnu či obdobné zařízení, nemusí si pořizovat nic nového, pouze si objedná úpravu softwaru. Digitální certifikáty bude vydávat Finanční správa zdarma. Další dotaz pana Zahradníčka byl, proč má být evidence zavedena jen pro určité skupiny. Není tomu tak. Postupně bude zavedena na všechny segmenty, pouze s určitým zpožděním dle dohody koaličních stran.
A závěrem dotaz, jak je plánované využití dat z EET. Odpověď je jednoduchá. Stejně jako u všech ostatních dat sbíraných Finanční správou, správné stanovení daňové povinnosti a správný výběr daní. Tak to bylo vždy a vždy to tak bude.
Dámy a pánové, děkuji vám za pozornost, kterou jste mi věnovali. Věřím, že jsem zde mnoho věcí objasnil, a prosím o konstruktivní diskusi nad tématem elektronické evidence tržeb, abychom se posouvali kupředu a mohli o návrhu zákona hlasovat. 
Rád odpovím na případné dotazy. Prosil bych však, abychom se nevraceli k tématům, která již byla několikrát diskutována a zodpovězena. A prosím, abychom si uvědomili, že současně se zavedením evidence tržeb je obsahem zákona i snížení daní. Ano. Znovu opakuji: snížení daní! My daně snižujeme. Tedy snížení DPH v restauracích z 21 % na 15. Takže snižujeme DPH v restauracích o 6 %. A díky obstrukcím jsou podnikatelé pohostinství okrádáni o tuto daňovou výhodu. Určitě vědí, komu mají poděkovat.
Na závěr bych zde ještě připomněl slova pana poslance Šarapatky. Pan poslanec v prvním čtení řekl: Já jsem proto pro zavedení registračních pokladen, aby daně museli platit skutečně všichni, aby nedošlo k tomu, že šikovný hospodský s daněmi uteče a hloupý hospodský je prostě platit nebude. Pokud nebude existovat spravedlivá soutěž. Ale současně se domnívám, že daně by měly být takové, aby těm živnostníkům, té střední vrstvě, umožňovaly spokojený život bez potřeby lumpačit. S tímto se skutečně dá jenom souhlasit. A já už jsem mnohokrát řekl a znovu to zopakuji: my chceme nízké daně, ale placené všemi, kdo je platit mají. Protože když platíme daně všichni, tak jich každý z nás platí méně. To je selský rozum. A v takovém prostředí mohou naši podnikatelé a naše ekonomika prosperovat.

Já jsem pozorně poslouchal vystoupení předchůdců, a když oni říkají, že nejsou vlastně oprávněni vyjadřovat nějaké soudy, tak je nicméně nějak vyjádřili. Dnes je pouhých 45 dnů do voleb a my se tady zase scházíme kvůli Čapímu hnízdu! Kvůli pseudoproblému, který je starý deset let. Vypadá to, že Čapí hnízdo je skutečně snad nejdůležitější událost v historii této Sněmovny, nebo naší země.
A já se jenom ptám: Fakt si myslíte, že se jedná o kriminální kauzu Čapího hnízda? Že se nejedná o další účelový proces, který má ovlivnit nadcházející parlamentní volby? Že celá kauza Čapího hnízda je jenom Kubiceho zpráva dvě? Která se zjevila těsně před volbama, která tehdá poškodila sociální demokracii a vedla k pádu pana Paroubka. Fakt si to myslíte?
Vy všichni přece víte - a jak mi ostatně na výslechu řekl i policejní vyšetřovatel - že kdybych nebyl v politice, kauzu Čapí hnízdo by nikdo nevyšetřoval. A vy byste o té farmě možná ani nikdy neslyšeli. Takže samozřejmě co tady budu říkat, je určitě házení hrachu na zeď. Ale řada z vás mě určitě na základě pouhých osobních antipatií už dopředu odsoudila a vydala k trestnímu stíhání, aniž by si vyslechla jakékoliv faktické argumenty.
Dovolím si na úvod upozornit, že Poslanecká sněmovna se usnesla, že při svém rozhodování vyčká na vyjádření OLAFu. Kde je vlastně ta škoda, komu vznikla škoda? Nebo ten policejní orgán vlastně už teďka říká OLAFu, že má škodu. Ale OLAF to neříká. Ani ROP to neříká! A z veřejně dostupných informací vyplývá, že OLAF v kauze Čapí hnízdo má rozhodnout až ke konci tohoto roku.
Já se tedy ptám: Nenastartoval policista Nevtípil svou žádostí útok proti mně tak, abych neměl čas na předvolební kampaň? Abych byl zahlcený praktickými důsledky trestního vyšetřování mé osoby a mé rodiny? Dobře vím, že někteří ze zde přítomných poslanců budou rádi, až mě zmáčknutím hlasového tlačítka vydají k trestnímu stíhání, a říkají si, že se mě zbaví. Ale já to samozřejmě respektuju. Ale předtím, než to uděláte, bych chtěl zopakovat některá fakta.
To, že vyšetřování kauzy Čapí hnízdo zahájené na základě anonymního trestního oznámení - jak jinak - dospěje až k okamžiku mého trestního stíhání, jsem očekával od toho momentu, kdy jsem zjistil, že trestní řízení bylo přiděleno kontroverznímu vyšetřovateli Nevtípilovi, který se podílel na účelové kriminalizaci podnikatele Sitty a dalších osob. Tehdy mělo jít o určitou pomstu za to, že pan Sitta poukázal na trestnou činnost týkající se problému okolo jízdenek pražského dopravního podniku, které dodávala jeho firma Neograph.
Panu Sittovi byla jeho firma ukradena. A to za přispění orgánů činných v trestním řízení, kde dozor vykonávala státní zástupkyně doktorka Máchová a policejním orgánem byl pan Nevtípil. Ano, pan Nevtípil, který vyšetřuje Čapí hnízdo. Paní Máchová je trestně stíhaná v takzvané kauze Beretta. Nejedná se o nějaké moje domněnky, ale o konstatování Vrchního soudu v Praze, který ve věci rozhodoval. Tyto věci připomínám jenom proto, že místní příslušnost orgánů činných v trestním řízení v kauze Čapí hnízdo není úplně jednoznačně daná. Tyto orgány mají navenek přece vystupovat tak, aby nevznikly žádné pochybnosti o jejich podjatosti. Pokud místní příslušnost k trestnímu řízení ohledně kauzy Čapí hnízdo nebyla zcela jasná, tak přece orgány činné v trestním řízení měly udělat vše pro to, aby nevznikla pochybnost o nestrannosti. A já se ptám: Skončila tato kauza opravdu zcela náhodou u policisty Nevtípila? Já o tom silně pochybuju.
Mé závěry o účelovosti celé kauzy jsem si potvrdil, když jsem si přečetl žádost o mé vydání k trestnímu stíhání. Mimochodem je zajímavé, že samotná žádost byla tento týden v médiích v plném rozsahu zveřejněna. Její kopii měla média od počátku k dispozici a takzvaně mě zkoušela, zda ji znám. Ale já sám jsem musel čekat dvacet dnů, abych si ji mohl alespoň přečíst. A mandátový a imunitní výbor mně a mému právníkovi odmítl vydat kopii, abych si ji v klidu prostudoval. Dnes už je ta žádost tedy na internetu dostupná, a proto se k ní můžu veřejně vyjádřit.
Takže za prvé. Policejní orgán v ní před poslanci zamlčuje důkazy, o kterých vím, že mu byly předloženy. V žádosti se mluví o takzvaně fiktivních smlouvách. Fiktivní smlouva je taková, která fakticky neexistuje. Ale policie k těm takzvaným fiktivním smlouvám obdržela jejich originály, podepsané předávací protokoly k akciím a taky bankovní doklady o zaplacení ceny akcií bankovním převodem. Všechny tyto zásadní důkazy, které policie má, před Poslaneckou sněmovnou zamlčela.
Za druhé. Policie přichází s konstrukcí, že vlastníkem akcií jsem byl ve skutečnosti já. Absurdní. A že farma Čapí hnízdo byla ve skutečnosti moje soukromá chalupa. Tak to je úplná lež a navíc bizarní představa. Jen naprostý hlupák by mohl chtít svou vlastní identitu - jak tvrdí policie - zakrýt identitou například syna se stejným jménem a pouze člověk chabého rozumu si může myslet, že jsem si postavil chalupu s konferenčním sálem pro dvě stě lidí, s restaurací pro sto lidí a ubytovací kapacitou pro osmdesát lidí.
Jak si ostatně už všimla média, žádost je neprofesionálně zpracovaná. Je tam řada překlepů. A za skandální, absolutně skandální, považuji předjímání mojí manželky Moniky jako obviněné, což je naznačené zkratkou obv. u jejího jména! Takže já se ptám: Jak pan vyšetřovatel teda vede tu kauzu?
Moje žena za rok a půl nebyla na policii vypovídat. Akcie Čapího hnízda držela pouhých několik týdnů a pak je prodala svému bratrovi. A co je na tom nelegálního? Rodinní příslušníci si nemohou prodávat akcie? A já se ptám: Jak je možné, že pan vyšetřovatel už ji má za obviněnou, když ji ani nevyslechl? Absolutně skandální! Absurdní! Zmanipulované! Takže pan vyšetřovatel má dopředu jasno. On žádost asi skládal, už má připravené obvinění a asi to špatně poskládal.
Já se jenom ptám, co je na tom nelegálního, když v rámci akciové společnosti si akcionáři prodají akcie. Fakt tomu nerozumím. A ptám se, co by asi skryli tím, že akcie převedla moje žena na svého bratra. Co by tím skrývala? To moje rodina nemohla podnikat a vlastnit akcie na majitele? V té době to bylo absolutně běžné, běžný typ akciové společnosti, a takovým společnostem bylo z dotací přiděleno 3,6 miliardy korun pro 130 projektů. Takže všechno bylo podle zákona a akciová společnost Farma Čapí hnízdo nebyla žádná zvláštní výjimka. Rodina tehdy nechtěla, aby se vědělo, že firmu vlastní ona. A to, co se děje dnes, ta odpudivá mediální štvanice na moji rodinu, ženu a děti jim s odstupem doby dává za pravdu.
Poskytovatel dotace ROP Střední Čechy věděl, že o příspěvek žádá společnost s akciemi na majitele. Bylo to zcela legální a v té době obvyklé a poskytovatel bližší údaje o vlastnické struktuře nevyžadoval. Já se ptám: Jaké byly zatajené informace? Kde je nějaký podvod? Vůči komu? Je nějaká škoda? Co je to za kauzu? Kdybych chtěl udělat dotační podvod, nebylo nic jednoduššího než zřídit offshorovou firmu třeba na Kypru a tam by majitele nikdo nikdy nedohledal. To snad nikdo nemůže uvěřit, že bych tak složitý postup, jak popisuje policie, vymyslel proto, abych sebe schoval za svou rodinu a svoje blízké. Absurdní!
I kdybych pominul absurdní policejní konstrukce okolo mé rodiny, tak se musím samozřejmě ptát, proč policie nepočkala, jak je to obvyklé, na ukončení prověřování OLAFem. Mimochodem zahájené opět na základě anonymního trestního oznámení. OLAF do dnešního dne nijak nerozhodl, ale policie už v tom má jasno.
Taky zásadně odmítám tvrzení úředníků, že firma něco zdržovala. Vůbec nezdržovala. A pokud policejní orgán požádal o účetnictví, tak účetnictví celé skupiny dát dohromady za týden je de facto nemožné. Není to pravda, že naše strana něco zdržovala.
Jenom zopakuji. Já se ptám: Co všechny ty kontroly, které byly na Farmě Čapí hnízdo v minulosti ohledně dotačního projektu? Kontrolu provedli za hejtmana Bendla, Ratha, speciální audit nařídil pan ministr financí Kalousek v roce 2013. Nenašli žádnou závažnější chybu. ROP Střední Čechy, když ho kritizovali, co bylo z dotací postaveno, tak se dokonce v roce 2010 na svých webových stránkách chlubil, že Farma Čapí hnízdo je jeden z velmi úspěšných projektů. ROPu se ptali, co z dotací z Evropy se vlastně ve středních Čechách postavilo. Jediný projekt, který byl citován, byla Farma Čapí hnízdo.
Jenom chci říct, že v této kauze nebyla žádná korupce. Nikdo těch 50 milionů neulil někde v Panamě. Nikdo nic nevytuneloval. Nikdo z toho neměl žádný zisk, žádný profit. Rodina z toho neměla žádný profit. Nebyla tam korupce. Peníze byly investovány a nikdo žádné peníze nezpronevěřil. Tam, kde kdysi dávno byla barabizna, dnes stojí areál, kde je dnes už zainvestována skoro miliarda korun. Farma normálně funguje, dává práci 68 lidem. Do českých rozpočtů odvedla 58 milionů korun a hlavně ročně ji navštíví téměř 40 tisíc návštěvníků včetně spousty dětí. Dodnes Farma Čapí hnízdo plní účel, na který dostala dotaci. Slouží veřejnosti, lidem a zlepšuje služby cestovního ruchu v regionu. A hlavně, vážení, těch 50 milionů se dá nahmatat přímo na farmě. Ukradené miliardy z ROPu Severozápad a další nikde nenajdete, nejsou hmatatelné.
Já bych se chtěl skutečně striktně ohradit, že je to nějaké rodinné hnízdo nebo moje chata nebo něco podobného. Farma je otevřena pro všechny a její služby může každý využívat.
Podnik to zejména v důsledku hospodářské krize nakonec ekonomicky neustál. Opakování lží, že to bylo vyvedeno, aby to bylo vráceno, stokrát opakovaná lež i v médiích. Zásadně odmítám! Ano, farma měla zásadní ekonomické problémy. My jsme se museli rozhodnout, jestli projekt mé rodiny nechám zkrachovat, nebo ho finančně zachráním. A nebylo to lehké rozhodování. Viděl jsem, co už nejenom moje rodina na Farmě Čapí hnízdo odvedla za práci, a bylo mi líto rodinný projekt nechat potopit, aby to skončilo v konkurzu. A navíc jsem už tehdy vstupoval do politiky a nechtěl jsem, aby mou rodinu provázel příběh insolventní firmy. Já myslím, že je to celkem pochopitelné.
Vážený pane předsedající, kolegyně, kolegové, teď jsem vám řekl v podstatě podruhé, o co šlo v případě Farmy Čapí hnízdo. Je vám pořád namlouváno, že někdo zpronevěřil dotaci 50 milionů. Není to pravda. Nikdo nic neukradl, podnikatelský záměr funguje, farma stojí, je tam zainvestovaná téměř miliarda. Já se ptám, jak byla zneužita dotace? Já v tom žádnou trestní kauzu nevidím. Vidím tam úplně jinou věc. Vidím volby. Za 45 dní jsou volby. Slyším vyjádření všech politiků: Babiš bude obviněn, už to má pan Nevtípil napsané, když už to napsal u jména mojí paní. A Babiš nemůže být ve vládě. O to přece tady jde. O volby, o nic jiného! Babiš nebude ve vládě. Možná bude ve vládě hnutí ANO bez Babiše, možná se hnutí rozštěpí. To je ten hlavní důvod. Ty volby. Ty zásadní volby pro osud naší země.
Podle mě jde o to, jestli se po volbách udrží při životě ta neskutečná korupční hydra, která už více než čtvrt století rdousí a ničí naši zemi. Korupční hydra, kterou tvoří kasta některých tradičních politiků se svými kmotry, kumpány a kámoši lobbisty a PR agenturami, kterým jde jedině o to, aby jejich penězovody nevyschly. Mluvím o skupině vzájemně propojených, zkorumpovaných penězi a mocí opilých lidí, kteří si vzali za rukojmí naši zemi a její občany. Takže o to tady jde. Ne o Čapí hnízdo. Tito lidé roky obelhávali veřejnost. Roky se jim dařilo hrát si na takzvanou levici a pravici. Roky se jim dařilo vysávat miliardy ze státních firem pro sebe a své kámoše.
Pokud bych měl vyjmenovat od revoluce všechny kauzy, rozkrádání majetku občanů a tunely, byli bychom tady celý den. Ale já bych chtěl říct jenom jeden příklad za všechny. A ten se týká našeho současného premiéra. (Z levé části sálu se ozývá OKD.) Ano, je to OKD, určitě. To je podvod! Čapí hnízdo není podvod, protože těch 50 milionů si můžete nahmatat, ale těch 110 miliard, které vytáhl Bakala z OKD, ty nenahmatáte. Zdevastoval celý region. 
Horníci přišli o 43 tisíc bytů, za které teď platí nehorázný nájem, a šlo po poškození celého Moravskoslezského kraje.
Pan premiér teďka byl před soudem, on je tam jako svědek, tak já bych ho chtěl vyzvat, protože na každém jednání vlády se přece pořizují audionahrávky, ty oficiální, ne ty neoficiální, ty se dělají jenom na Babiše. Tak nechť se ty nahrávky ze zasedání vlády pustí, kdy se schvaloval prodej OKD, ať naši spoluobčané na severní Moravě se sami přesvědčí, jak o nich tehdejší vláda rozhodovala. A o kauzách, které jsou za panem premiérem, bych mohl vyprávět dlouho. Můžeme se bavit o prodeji Škody Plzeň za 350 milionů korun, a potom tam pan premiér poslal 11,5 miliardy na ekologické zátěže. Hodnota té firmy dneska podle médií má 90 miliard a jsou to stále stejní lidé, kteří profitovali z těchto věcí. A to jsou ty podvody, ne Čapí hnízdo. To považuji absolutně za absurdní!
Nechci tu dlouho mluvit, co se stalo v naší zemi za posledních 25 let. Je jasné, že v nadcházejících volbách stojí naše hnutí proti tomuto systému. Myslím, že naši občané nestojí o tyhle procesy, stálé očerňování mé osoby, organizaci různých nahrávek, různé zpravodajské hry. Jen chci říct, že jsem k Čapímu hnízdu řekl vše. Já se k tomu už dál veřejně vyjadřovat nebudu. Nemůžu ovlivňovat orgány činné v trestním řízení.
Takže samozřejmě, znovu opakuji, že je to skutečně o volbách. Považuji za skutečně absurdní, že v zemí, kde se prošustrovaly tisíce miliard a rozkradly tisíce miliard, se bavíme o 50 milionech dotace, která je dohledatelná. Takže samozřejmě je to na vás. Je to na vás, jak se k tomu postavíte. Ale podstata je v tom, že je jasné, že budu vydán. Já s tím problém nemám. Ale o mém osudu v politice, protože ta kauza mě má jednoznačně v politice zlikvidovat, rozhodnou občané ve volbách. Oni budou mít poslední slovo. A já budu bojovat.
A mí političtí protivníci, když už neumíte bojovat objektivně a používáte tyhle podpásovky, tak vám mohu jenom slíbit, že mě neumlčíte, nezastrašíte a nezastavíte. A taky se mě nezbavíte! Takže určitě mě klidně vydejte a já vás žádám o zbavení imunity, aby pravda vyšla najevo.

My jsme ušetřili tento rok na obsluze státního dluhu 10,7 mld. korun.
Někdo tady kritizoval rozpočtové opatření. Ano, to byla úspora kapitoly Ministerstva financí, ale vláda rozhodla o tom, kam ty peníze šly. Proto jsme mohli navýšit platy pedagogů od 1. září a ostatních státních zaměstnanců od 1. listopadu a pan ministr Ťok dostal 3 mld. a paní ministryně Šlechtová a hasiči atd. a vysoké školy. Paní ministryně Valachová dostala 700 mil., co jsme ušetřili, a vláda o tom rozhodla.
Takže pokud pan Kučera prostřednictvím pana předsedajícího říká, že jsem neschopný manažer, tak já už bych to nechal asi na lidi, nechť to tedy posoudí. Stejně jak byla debata - pan Stanjura prostřednictvím předsedajícího říkal, že jsem slabý ministr. Tak asi ano. Když máme šest ministrů a byl jsem přehlasován na vládě na navýšení vědy a výzkumu. To bylo o 3,7 mld. To byla ta stovka pro ty důchodce. A tady někdo mluví o HDP a o tom, že na vědu a výzkum je málo? Původně, dobře víte, že výdajové rámce nebyly takhle vysoké, byly podstatně nižší. Takže věda a výzkum dostala nejvíc. A na státní pojištěnce jsem měl také názor, ale jsme v koalici, tak jsem to akceptoval. Ano, souhlasím, že jsem slabý ministr, že nemám na to, abych přehlasoval vládu, ale dobře, je to nějaká situace. 
Teď bych k investicím prosím vás. Už jsem toto četl, ale vy samozřejmě to účelově vytrhujete z kontextu. Zopakoval bych jen výdaje na dopravní infrastrukturu. V roce 2013 to bylo 49,2 mld. V roce 2014, kdy jsme zdědili rozpočet a nastoupili jsme v únoru, to bylo 52,2 mld. A v roce 2015 91,4 mld. Jenom u železničních drah se navýšil rozpočet v roce 2014 z 25 mld. na 50 mld. Tak samozřejmě když vy porovnáváte rok 2017 vůči 2016, tak můžu porovnat 2013. 2013 bylo 49. Skutečnost 2015 byla 92 mld., takže to je nárůst, nevím o kolik, o 80 %. A schválený rozpočet 2016 je 65 mld. A rozpočet 2017 je 82 mld. Takže 82 mld. versus 49 mld. Tak neříkejte, že neinvestujeme. (Ukazuje.) Vždyť to není pravda.
A já nemůžu za to, že stát takto plánuje investice. To je neuvěřitelné, jak to funguje. To znamená, že v roce 2015 schválený státní rozpočet byl 75,8 mld. A konečný rozpočet byl 246. A skutečnost byla 165 mld. Tak to plánuje stát. Ne, to je metodika. Tak to tady plánujete od revoluce, to je metodika. Pro člověka z byznysu, z rodinné firmy, je to nenormální. Ale já to nezměním. Takže vy samozřejmě to vytrhujete z kontextu a říkáte: je nízký plán. Ano je nízký plán. Ale plnění bude podstatně vyšší. A neříkejte, že jsme neinvestovali. Kolik skončily investice 2013? 102,3 mld. A 2015 to bylo 175,7 mld. Takže rozdíl je kolik? No 73,4 mld. navíc! Tak neříkejte, že neinvestujeme. Investujeme! A jednoznačně jsme řekli, že na všechny investice budou peníze.
Paní kolegyně Semelová tady mluvila o školách. Ano, ještě jako člen rozpočtového výboru jsem byl překvapen, že stát zjistil, že kolem Prahy jsou nové satelity a že tam bydlí mladí, a dokonce mají děti. No to si dovolili hodně tedy! Akorát někdo zapomněl na školy. A v červnu 2014 Ministerstvo financí, které to nemá vůbec v kompetenci, otevřelo program výstavby regionálních škol. Doposud to čerpá 90 obcí a jsou tam 3 mld. A také jsem řekl, že vždy tam budou peníze. A také teď s paní ministryní Valachovou spolupracujeme na novém projektu velkých škol kolem Prahy. Tam jsou vyčleněny další peníze asi jedné miliardy. Takže neříkejte, že neinvestujeme, když investujeme.
Investujeme, ale něco jsme tady zdědili, ano. A máme nějaké zákony. A samozřejmě se čeká na ten nejdůležitější zákon, který dneska je na programu. Ale já tedy zásadně odmítám, že bychom neinvestovali. Myslím, že se skutečně čísly dá prokázat.
Z dalších diskutujících... Byl jsem překvapen rétorikou pana Opálky. Ono mi to připomíná rétoriku opozice na začátku této Sněmovny. Nevím, jestli jsou to nějaké závěry z krajských voleb. Ale já vím, že zaměstnanci mají cenu. To je to nejcennější, co podnikatel má. Protože v rodinné firmě - to je ta rodina. Tam si ten podnikatel váží zaměstnanců. Stará se o ně. Vím to dobře. To, že máme 388 tisíc nezaměstnaných - no proč je máme? Kolik z nich pracuje načerno? Kolik z nich bere takovou dávku, že se mu nevyplatí jít do práce? A proč naše firmy omezují výrobu? Proč máme podivné praktiky při povolování pracovních povolení na Ukrajině a ve Vietnamu? Kolik firem mi to říká. Ukrajinské šičky se těší, že půjdou pracovat do Čech, ale nemůžou, protože je to nějaký podivný systém. Ale to řešíme v rámci vlády a doufejme, že to vyřešíme, protože tady úřady práce nemají co nabídnout. Tady vězni jsou skvělá pracovní síla. I na Mostecku jsem byl ve firmách, kde úřad práce nemá co nabídnout. A jsou rády ty firmy, že tam vězni chodí a pracují. Takže to určitě řešíme.
Pan Vilímec tady mluvil o DPH. Nevím, kam chodí na ta čísla. Já bych jenom připomněl, že všichni žijeme z daní. I když samozřejmě samosprávy vždy říkají, že jsou samostatné. Ano, jsou samostatné. Ale žijí z daní všech a z evropských peněz. Jsou to dva příjmy, které se rozdělují. A samozřejmě my jsme upravovali rozpočtové určení daní pro kraje. A kraje dostaly 3,7 mld. navíc. A plán DPH na rok 2016 - rozpočet je 352,6 mld. A v roce 2015 byl 321,6 mld.
Tady je samozřejmě debata vůbec - jsme kritizováni, jak se plánuje to saldo, pane předsedo Stanjuro prostřednictvím předsedajícího. No, jak my plánujeme ty evropské peníze? No šul nul. A kdo to tedy odhadne přesně? Ale podívejte se, jak plánujeme výběr daní, a tam uvidíte, že moji kolegové mají rozptyl maximálně 1 až 2 %. Takže to plánují exaktně. Exaktně to plánují. A evropské peníze? Ano, samozřejmě. To nové programové období. My jsme přece nastoupili a bylo tam 90 mil. ohrožených a to jsme chtěli maximálně vyčerpat. Fakturace ministra Ťoka v prosinci 2015 byla 24 mld. za jeden měsíc. A počítám, že také teď bude velká fakturace a že plán DPH splníme, který je ambiciózní díky tomu kontrolnímu hlášení.
Byl bych strašně rád, kdybychom si vzpomněli na začátky, jak jsme přišli. Ohrožené fondy, nebyl zákon. Dědictví České exportní banky nás bude stát 18,6 mld. za naši vládu. Ono to tak vzneseně kolegové nazývají - podpora exportu. To není žádná podpora exportu. To jsou prodrbané peníze našich předchůdců v České exportní bance! Ty katastrofální úvěry, které nemůžeme vydobýt. To je ono. Takže abychom věděli, jak jsme začínali, co jsme dělali. Rozumím tomu, že vy všechno kritizujete. Ale já si určitě nemyslím, že jsme socialistická vláda, jak tady říkal pan kolega Karamazov.
Pan předseda Filip tady apeloval, že bychom měli navyšovat daně. A proč bychom měli navyšovat daně? Kdo tady co udělal pro výběr daní? Kdo! Kdo tady dovezl daňovou Kobru a kontrolní hlášení a prokazování původu majetku a EET a nový zákon o hazardu a centrální registr účtů, který jste chtěli a nedotáhli atd.? A ono to funguje. My jsme snížili daně. My jsme zrušili daň pro pracující důchodce. My jsme zavedli školkovné. Třikrát jsme snížili daně pro pracující rodiče. A to nás stálo 22,5 mld. Takže proč bychom měli navyšovat daně, když si myslím, že bychom měli nejdříve nastavit ten systém, že je vybereme. No a samozřejmě příští sněmovní volby si každá strana dá do programu svůj daňový program. Ale myslím, že naše vláda dělá změny, které tady nikdo nedělal. A samozřejmě že to má dopad na podnikatelskou sféru. Ale já myslím, že ti rozumní podnikatelé, kteří vidí, že peníze z toho se skutečně vybírají a že se potom použijí na prospěšné věci. 
Tady dneska odznělo plno čísel, kolik jsme vzali nových zaměstnanců. Myslím, že pan Kalousek mluvil 30 tisíc. Potom tady padlo nějaké číslo. Je to 23 tisíc. Není to ani 30, ani 27, je to 23. A drtivá většina jsou to pedagogové, ano, asi 11 tisíc je jich, a 5 tisíc vojáků a myslím 2,5 tisíce policistů. A taky finanční úřad jsme museli posílit. Vy jste tady vytvořili Prahu - daňový ráj. Tady chodila kontrola jednou za dvě stě let. Tak musíme mít nějaké lidi, kteří budou kontrolovat ta nová opatření, která se snažíme zavést. Já myslím, že je to logické.
A já neříkám, že nejsou úspory. Určitě jsou úspory. A to je samozřejmě na každém ministrovi. Dneska v Hospodářských novinách je titulek, kolik odešlo z ministerstva lidí. Ano, já jsem zracionalizoval ministerstvo. Mimochodem, tam není ani jeden člen hnutí, ti mají zákaz vstupu. A dneska je to skvělý tým na ministerstvu, který má výsledky. Má výsledky. A my musíme posilovat Finanční správu i Celní správu, protože to jsou oni, kteří bojují proti podvodům s daněmi, a myslím, že úspěšně, a proto to taky funguje.
Takže bych byl strašně rád, kdybychom skutečně používali ta správná čísla, správné informace a bavili se o tom skutečně objektivně. Ale já souhlasím s tím, že 60 miliard - ale i v těch firmách se nějak plánuje. Každý manažer chce mít všechno hezké. A to je stejný vztah. Takže já na tom nevidím nic špatného, podstatný je ten výsledek. Podle čeho je Česká republika hodnocena? No podle výsledků. A pokud budeme mít vyrovnaný rozpočet a přebytkový, no tak budeme mít skvělý výsledek a podle toho budeme hodnoceni. A teď nám všechny agentury potvrdily náš rating. Říká, že jsme premiant východní Evropy. Ano, funguje to. Někdo tady dával za příklad Slovensko. Ale bavme se o všem, nejenom o růstu. Růst není vše. Všechno je o penězích a je to o cash flow a o deficitu a o zadlužování.
Takže skvěle se daří i veřejným rozpočtům krajů, obcí a měst. Ony mají k 30. 9. plus 56,7 miliardy. A taky mají pokles investic. Ale start toho nového programového období, my jsme ho nezapříčinili, i Evropská komise měla zpoždění. To nebyl náš problém a mají pokles investic 28,6 miliardy, logicky. 43 % oproti roku 2015. A mají růst daňových příjmů plus 16,1 miliardy. A zůstatky na účtech 156 miliard - kraje, obce, města. A dluhy 105. Ale nemají cash pooling, jako mají rodinné firmy. To je škoda. To bychom mohli započíst a potom bychom byli absolutně špička Evropy. To bychom měli ještě nižší ten poměr zadlužení vůči HDP. Ale samozřejmě když mají dlouhodobé úvěry a mají peníze na účtech, tak čekají a budou samozřejmě investovat.
Takže si skutečně nemyslím, že ten rozpočet je rozhazovačný. Důchody jsou nízké, to je objektivní. Ano, já bych si přál, aby důchody byly podstatně vyšší. Myslím si, že my se snažíme. Dali jsme 205, 140, 308. Ano, je potřeba se zamyslet nad tím, jestli skutečně to procentuální navýšení je to správné a jestli nějakým způsobem ten systém nezměnit. Ale různí experti samozřejmě na to mají různé názory.
A platy? Ano, jsou nízké. Jsou nízké platy. Ano. Mě to mrzí. Ale dneska ty platy jdou nahoru, protože je takový trh. A dneska firmy samozřejmě se perou o ty zaměstnance.
Takže tady pan kolega Opálka mluvil o tom, že cucají... nebo jak to říkal? Vyvádění dividendy. Prosím vás, jaké vyvádění dividendy? My máme tady tisíce zahraničních investorů, kteří sem přišli a tady podnikají, zaplatí daně - a já souhlasím s vámi, že proč ta Finanční správa před mým nástupem to nekontrolovala? Ty základy daně, ty optimalizace, že ty jejich matky si optimalizují a fakturují fíčka a takovou reklamu atd. A my jsme se na to soustředili. A výsledek je - za půl roku dodanění 800 milionů korun velkých firem. To je víc než za posledních pět let. Takže my honíme daně všude. U těch velkých samozřejmě, ale těžko jim můžeme říct, když přišly k nám podnikat, že teď jim zdaníme dividendy. No asi těžko. Kolik odešlo dividend z naší země za posledních deset let? 1 920 miliard. A kolik přišlo? 85. Proč mají čeští podnikatelé firmy v Holandsku a na Kypru? A víte, kolik přišlo z těch 85 mojí firmě? 25 miliard za těch deset let. To je to zlepšení hospodaření, co jste kritizovali. Z Německa a ze Slovenska 85 miliard za deset let všechny firmy české, aby bylo v tom jasno, kdo jak podniká. Kolik z těch 15 000 offshorů jsou za tím naši podnikatelé, nebo možná i politici? Já nevím. Takže to jsou ty věci a my těžko asi to řekneme teďka, že z těch 260 miliard teďka vám to zdaníme. Asi potom by k nám nikdo nepřišel. 90 % investorů je z Evropské unie. Jsme součástí Evropské unie a myslím si, že to je dobře. Takže o tom to je a bylo by dobře, abychom to skutečně pojmenovávali, jak to je.
Myslím si, že ten rozpočet je dobrý. My jsme určitě udělali maximum pro to. Ministerstvo školství dostalo 14,5 miliardy navíc, všichni dostali. Sport a tak dále. Ale já určitě budu rád, a budu strašně rád, když dojde na slova pana kolegy Stanjury, že bude zase vyrovnaný. To bude velká oslava.

A je to přesně rok po jmenování, kdy předstupujeme před Poslaneckou sněmovnu se žádostí o zamítnutí návrhu na vyslovení nedůvěry vládě. Ale jak jsme mohli slyšet od pana předsedy, tak to vlastně není ani o vládě, ale je to hlavně o mně. A není to první návrh o vyslovení nedůvěry. Byl už tady jeden pokus v listopadu minulého roku. A myslím, že ten výsledek je dobře znám, a myslím si, že i občané si to pamatují.
Já samozřejmě pokládám pokusy parlamentní opozice o vyslovení nedůvěry vládě za legitimní nástroj politického boje. Ale já tomu vlastně nerozumím, protože pan předseda Fiala říká, abych odstoupil, abych podal demisi, aby vlastně potom podala demisi celá vláda - a potom se stane co? Budou tedy předčasné volby? Potom budeme čekat, nevím, kolik měsíců na volby. Potom budou volby, potom... Po volbách jsme tady měli menšinovou vládu, která podle vás měla jenom svítit a topit, 205 dní a dlouho trvalo, než jsme vlastně vznikli s důvěrou.
Já to beru jako pokus o destabilizaci naší země. To je proti zájmům občanů naší republiky, to je proti zájmu všech. Pan předseda tady mluví za většinu občanů, nevím, jak tedy na to přišel. Nedávno jsme měli evropské volby a nemám pocit, že bychom neměli důvěru. A sám musím říct, že v těchto dnech cítím velkou podporu občanů a moc jim za to děkuji. Chodím za nimi, byl jsem tam celý víkend a neměl jsem pocit, že mají stejný názor jako pan předseda ODS.
Pan předseda ODS chce destabilizovat naši zemi právě v situaci, kdy je to pro nás mimořádně důležité. My bojujeme za její zájmy. A my jsme vyhráli volby, svobodné demokratické volby. A já jsem premiér všech občanů České republiky a bojuji za zájmy všech občanů České republiky.
A musím se smát, když pan předseda mluví o naší pozici v zahraniční politice. Tak já nevím, kdy jsme měli takového premiéra, který aktivně svolává zasedání V4. A v pátek jsem svolal kolegy a znovu přijedou do Prahy, abychom se poradili před velice důležitým evropským summitem v neděli, který zásadně rozhodne o tom, kdo bude předsedou Evropské komise a předsedou Evropské rady a centrální banky.
To znamená, že vy v této chvíli, kdyby dneska padla vláda, totálně paralyzujete naši zemi. O tom vám jde teda? Tomu nerozumím, proč to chcete udělat. Vy mluvíte o nějaké zahraniční pozici. Tak já nevím, kdo mi může co vyčítat. Tolik kontaktů, co já jsem zrealizoval v zahraniční politice, já si nepamatuji na nikoho. Já si nepamatuji na premiéra, který svolával V4 esemeskami. My jsme tady měli premiéra, který se tam ani nedomluvil pořádně.
Takže já bojuji za naše zájmy. A teď je to klíčové. Je to klíčové. Je to o tom, jak bude vypadat Evropská komise. Jestli ten předseda bude mít rád náš region. Jestli to nebude předseda, který bude stále ukazovat Maďarsko, Polsko, Slovensko, Česko, nějaký problém. To je pro nás extrémně důležité. Je to důležité pro naše lidi, pro naše občany.
A my jsme teďka na Evropské radě samozřejmě řešili i emise. A já jsem velice rád, že ODS mě podpořila na výboru pro evropské záležitosti, že je pro nás důležitá budoucnost našeho průmyslu. Naši předkové stovky let budovali náš průmysl. A my plníme závazky klimatické dohody z Paříže. Já o tom budu mluvit. 
Takže toto období je klíčové pro Evropu, pro naši pozici, pro naši budoucnost a samozřejmě i evropský rozpočet, kde my konečně potřebujeme, aby Evropská komise pochopila naše priority. A naše priority jsou investice. A o to teď bojujeme. A vy vlastně teď přicházíte a říkáte: Položíme vládu, Babiš je vlastně absolutně nepoužitelný, vlastně to je člověk, který neumí nic a dělá všechno špatně. Tak to si přejete? Destabilizovat naši zemi a mít tady zase nevím kolik, rok a půl nejistotu? Já nevím, jestli ti lidé, za které vy mluvíte, by si to přáli. Já si myslím, že ne.
Česká republika se nikdy neměla tak dobře jak v tomto období. A je to samozřejmě i výsledkem působení hnutí ANO v české politice. Samozřejmě se můžete smát, ale jenom takové jedno číslo. Protože my samozřejmě do rozpočtu potřebujeme peníze, takže od roku 2013, kdy jsme nastoupili do politiky, do vlády, Finanční správa do roku 2018 vybrala o 40 % daní víc než v roce 2013. Víte, kolik je to peněz? Je to 854 miliard korun. Ano? O 40 %. Takže to je jenom takový údaj. Takže dneska, když Evropa je v té nejdůležitější fázi rozhodování o budoucnosti - a my tam nejsme v koutě, my tam vystupujeme a prosazujeme naše zájmy. Já jsem taky prosadil to, že chceme mít vlastní energetický mix v rámci klimatické změny. A mluvil jsem o tom, že pro nás je klíčové jádro. A že nesouhlasím s tím, když Brusel říká, že jádro je nečistý zdroj. Protože pro nás je to velice důležité a chceme ho zrealizovat. Pro náš průmysl.
Takže já tomu nerozumím, proč chcete destabilizovat naši zemi. Proč vnášíte nejistotu mezi lidi? A proč samozřejmě v rámci bohužel té společenské atmosféry, kterou máme, ještě stupňujete napětí a chcete naši zemi poškodit?
Co se týká samozřejmě ještě té zahraniční politiky, tak já nevím, já jsem byl ve Spojených státech, v Bílém domě. Bylo tam absolutně reprezentativní zastoupení. Jsou to naši spojenci, děláme maximum pro to, abychom navýšili rozpočet obrany, abychom plnili naše závazky. Takže skutečně nerozumím, tady někdo stále podsouvá, že máme nějakou špatnou image. Já jsem teď byl dva dny v Sasku a mluvil jsem s předsedou německého parlamentu Bundestagu Wolfgangem Schäublem, to je můj přítel. Tak kdybych byl na tom tak špatně i osobně, proč by vůbec ti lidé se mnou mluvili? Proč mi volá tolik premiérů? Proč já volám jim? Já myslím, že všichni to vidí. A tady podsouvat něco, že já bych zhoršoval image - není pravda. Pokud někdo zhoršuje náš image, tak jsou to lidé, kteří někam chodí a něco říkají. A já nevedu žádnou kampaň proti Evropské komisi. Vždyť já jsem byl u Jean-Clauda Junckera, debatovali jsme o těch věcech.
A samozřejmě vy tady mluvíte o střetu zájmů. Tady se podsouvá, že já něco ohrožuji. Ale vždyť ten střet zájmů jste řešili už v roce 2016 a 2017. Vy jste tady prosadili lex Babiš. Speciální zákon proti Babišovi. Já jsem odešel z firmy, já jsem se vzdal firmy, já jsem postupoval podle vašeho zákona. Přesně jsem udělal, co jste chtěli. To je váš zákon. Tak proč teď někdo mluví o střetu zájmů? Já žádný střet zájmů nemám! Já jsem postupoval podle českého zákona. A to, že teď přišel nějaký předběžný audit z Bruselu, který vykládá český zákon nějakým jiným způsobem, a my jsme se jako vláda tím zabývali v prosinci 2018. A Ministerstvo spravedlnosti, pan bývalý ministr předložil analýzu na vládu. A právníci mají na to úplně jiný názor. Takže není to tak. Nevedu žádnou kampaň. Přišel nějaký předběžný audit. Samozřejmě tady se stále podsouvá, že já způsobím nějaký problém. No nezpůsobím, ani jsem nezpůsobil.
Vy jste tady způsobili 35 miliard vrácení evropských fondů. Vy. 35 miliard. A já se těším na to, když to budeme tady projednávat. Detailně. Všechny ty tunely, korupce. A naši daňoví poplatníci zaplatili 35 miliard. A tady se stále podsouvá a spekuluje, co kdyby. A koho je to problém? Vždyť všechny ty vrácené fondy, co zaplatili daňoví poplatníci, byly za vašich vlád. Že tam máme zadržených ještě 18 miliard, protože úředníci špatně asi administrovali ty fondy? Tak tak to je.
A samozřejmě tady v mediálním prostoru i včera večer tu paní redaktorku nezajímá těch 35 miliard. Nikdo se neptá: No a neměli by to vrátit? Ale spekuluje se o mé bývalé firmě, která nic neudělala, ale podsouvá se, že co kdyby měla, co potom. Ale to, že se to stalo už v minulosti, to nikoho nezajímá. A to je vaše dílo. 35 miliard. A nebudu tady, to bych musel mluvit tady pět hodin o tom, co máte za sebou.
Takže střet zájmů žádný není, protože jsem postupoval podle vašeho zákona, který jste prosadili a který potom dopadl na starosty a byl s tím velký problém a všichni křičeli. Mimochodem, je tam i ústavní stížnost, která je tam už snad dva roky a nic se neděje.
Takže já to zásadně odmítám! Zásadně odmítám zneužívání dotací. Já jsem přece dostal dopis od komisaře Oettingera a řešili jsme to na vládě a já jsem mu přesně vyhověl. To, co chtěl, jsem udělal. Odešel jsem z rady EFI, ESIF, nemám na to vůbec žádný vliv. A to, že ten audit přišel velice nestandardně a že tam bylo obrovské množství auditorů z České republiky, to nechám bez komentáře. Ale úředníci si musí obhájit tu pozici. To není o mně. Já to určitě vysvětlovat nebudu, protože nemám k tomu ani kompetenci, ani to zkrátka nepotřebuji komentovat. To je problém úředníků a já jsem přesvědčen, že tak, jak to dopadlo minule s tím problémem, že všichni křičeli, že se bude vracet 22 milionů kvůli tomu, že pan Faltýnek seděl na ZIF, tak nakonec to dopadlo tak, že Evropská komise uznala, že se mýlila, že to tak není. Ale samozřejmě je to vděčné téma na to, aby se stále opakovalo, že já jsem nějaký problém. Žádný problém nejsem.
Vy s oblibou samozřejmě kopete i do mojí bývalé firmy, s oblibou vždycky vytrhnete selektivně nějakou informaci. Přitom ta firma každý rok dá 17 miliard České republice osobních nákladů a odvodů. Vy vždycky zapomenete tam napočítat ty sociální odvody. Víte, pane předsedo, to je na ty důchody, které my navyšujeme. I ten sociál je na to zdravotnictví. Takže já chápu, že tyhle účelové informace stále se snažíte dostat do toho prostoru. 
Trestně stíhaný premiér. Ano. Čapí hnízdo z roku 2007. Někdo si vzpomněl v roce 2016 na Čapí hnízdo. Já myslím, že každý rozumný v této naší zemi pochopí, že kdybych nebyl v politice, tak zkrátka nikde o Čapím hnízdu nikdo neslyší. Čapí hnízdo bylo kontrolováno devětkrát. Dokonce tu sedí lidi, kteří odsouhlasili tu dotaci. A vzhledem k té hysterii dokonce ta firma tu dotaci vrátila, takže tam není ani koruna ani z Evropy, ani z českého rozpočtu. Slouží to lidem. Nebyla tam žádná korupce. Ale vy, kteří tady jste byli u toho, když se tady rozkradly miliardy, vytunelovaly banky a pojišťovny a fondy a kuponka a lehké topné oleje a tak dále, tak vy tady stále opakujete nějaké Čapí hnízdo? To je neuvěřitelné.
Trestní stíhání. Ano, já už jsem to x-krát říkal, že je to účelové trestní stíhání. Účelové. Dokonce už někteří, kteří tvrdili, že to neexistuje, dneska tvrdí jo, možná jo, ale pokud by to tak bylo, tak budeme někoho trestat za to. Takže vy stále dokola, stále to opakujete, tyhle věci.
Řepka, to je taky jako oblíbené téma. Je to patnáct let, co přišla Evropská unie s tím, že nebude ropa, a Goldman Sachs řekl, že bude barel ropy stát dvě stě dolarů. Všichni se zbláznili. Biopaliva - patnáct let. Teďka ti stejní, kteří tehdy burcovali celou Evropu, říkají no, to už není dobře, už je nějaká... Tady vlastně všichni - a tisíckrát se to opakuje, že je to Babišova řepka. No není to Babišova řepka. Každý rok, když je řepka, tak je problém. A tisíckrát když se řekne nepravda, no tak potom samozřejmě někteří mají pocit, že skutečně já jsem něco způsobil. Já jsem něco způsobil. Ale já jsem skutečně nic nezpůsobil a bylo by dobré, kdyby skutečně i zemědělci se k tomu častěji vyjadřovali.
Mě strašně pobavilo dneska, myslím, že pan předseda Okamura řekl, že bude hlasovat pro nedůvěru vládě, protože je dražší cibule a brambory. To jako důvod. A pane předsedo Fialo, kdo tady byl po revoluci, kdo říkal, že všechno si dovezeme? Kdo tady dovolil největší koncentraci řetězců v Evropě a čerpaček? Kdo tady kašlal na zemědělství od začátku? Ano, dneska dovážíme 60 % vepřového. Vyvážíme 30 % (nesroz.) mléka, dovážíme padesát... Tak kdo to tady říkal? Kdo se tady zabýval nějakou potravinovou soběstačností? Zabýval se někdo? Nikdo! Takže pokud je to důvod, tak si myslím, že je to velké, velké nepochopení.
Pan předseda Fiala mluví o tom, co se děje v naší společnosti. A naše země je plná skvělých lidí, plná aktivních občanů a právě na tom stojí naše demokracie, fungující demokracie. A ti lidé, ano, demonstrují proti mně a já to samozřejmě beru vážně. Velmi vážně, protože mě to samozřejmě mrzí, že vidí jenom ta negativa. Možná bychom byli rádi, kdyby aspoň jednou přiznali, že jsme tady něco pro lidi udělali. Já myslím, že jsme udělali celkem toho dost. A já to vždy sepíšu. Když mě vyhodili jako ministra financí, tak jsem to sepsal na čtyřiceti stranách. Když jsme končili jako menšinová vláda, tak jsme to taky sepsali. A píšu to každou neděli. Každou neděli.
A tady se stále podsouvají nějaké věci - že zasahuji do nezávislosti veřejnoprávních médií. Fakt? Ale já o tom nic nevím. Já si nepamatuji, že bych někde zasahoval. A tady jsem řekl, že za mě nemám problém s výročními zprávami České televize. Ano, jsou tady nějaké dotazy na hospodaření, ale určitě nezasahuji.
A teď vznikl problém s paní ministryní spravedlnosti. Pan předseda Fiala to znovu zopakoval, tu nepravdu, fake news. Když vznikl problém s důvěrou u první vlády, měli jsme tady ty diplomové práce, tak bylo jasné, když jsme oslovili pana Kněžínka, že je tam dočasně a že tam nebude dlouho. A tady vy stále opakujete tu nepravdu. To znamená, že je tam nějaká souvislost, že je tam nějaké ohrožení justice. To samozřejmě není pravda. A paní Benešová, která je člověk, který má více než čtyřicetiletou praxi v oboru, je to profesionálka, je hlavně morálně konzistentní a do té funkce nejvyšší státní zástupkyně ji jmenoval Otakar Motejl, ano? Měla jasný a byla vždy odbornice a bojovnice proti korupci a klientelismu v českém justičním prostředí. Tak si dohledejte nějaký rozhovor bývalého ministra financí, kde říkal, že je mu to líto, že ji vyhodili z vlády, když šla proti ministrovi spravedlnosti v kauze katarský princ. Kdo chce, si to dohledá.
Paní Benešová nastoupila do funkce a spustila se neuvěřitelná mediální smršť, kdy vlastně byla obviněna ze všech různých věcí. Přitom chtěla jenom to, co chtěli její předchůdci. A myslím si, že i já jsem se zachoval velice vstřícně. My jsme jednali s Rekonstrukcí státu, vnímáme jejich požadavky. Paní ministryně Benešová byla na kulatém stole. Byl tam pan Minář za občanskou společnost a další. A vlastně ve velice krátkém čase dala 20. června do meziresortního připomínkového řízení novelu zákona o státním zastupitelství, takže vlastně naplnila požadavky opozice i neziskového sektoru, které deklarovala na kulatém stolu o nezávislosti justice. Takže já tomu jako nerozumím, proč někdo stále má pocit, že my někoho ohrožujeme. Neohrožujeme nikoho. Naopak jsme splnili všechny požadavky.
A samozřejmě tyhle postoje nejsou vůbec nové. Já jsem si tady dohledal, že například pan Pospíšil, předseda TOP 09, v lednu 2018, kdy bývalý ministr Robert Pelikán obhajoval svůj návrh novely zákona o státním zastupitelství, kde rovněž mělo dojít k přesoutěžení státních zástupců, tak říkal, že je to elegantně skrytý záměr Andreje Babiše a Roberta Pelikána, jak se zbavit nepohodlných státních zástupců. Jako já nechápu skutečně, proč tohle někdo říká, když to není pravda, a já myslím, že jsme to dostatečně prokázali. Máme nezávislou justici. My jsme ve vládě od prosince 2017, tak nechápu, proč právě teď s tím někdo přišel, proč někdo nekřičel na začátku. Takže samozřejmě to jsou jenom spekulace, co kdyby to se stalo. Co kdyby. A neexistuje, že my bychom někde do něčeho zasáhli. 
My skutečně prožíváme nejšťastnější období za posledních sto let, aspoň, co se týká výkonnosti ekonomiky a bezpečnosti. Já pořád slyším, že rozděluji společnost, ale já ji nechci rozdělovat. Já nemám takový pocit, že bych ji rozděloval.
Já chápu, že lidi jdou na demonstraci, ale moc nechápu, proč tam někdo vystoupí a má na sobě žlutou vestu. Co tím chce říct? Že v listopadu budeme zapalovat auta na Pařížské? Budeme házet dlažební kostky do výloh na Pařížské? Proč někteří komentátoři říkají, že je to nedostatečné a že je třeba přitvrdit? Proč některé herečky říkají, že mám vypadnout? Pryč! Dokonce tam někdo rozdával plakát s popiskem, kde bydlí můj nejbližší spolupracovník. To je jako v pořádku? Nepřipomíná vám to něco? Proč to někdo chce stupňovat?
Budeme slavit třicet let od sametové revoluce. Tak je to příležitost možná pro mladou generaci si připomenout, co se tady stalo hned po revoluci. Já jsem tady ani nebyl. Lidi na mě křičej, že jsem estébák. Ale já bych vás chtěl požádat, a hlavně KDU-ČSL, například, ale i ostatní, tady sedí i jeden poslanec, který byl u toho, zkuste teda vysvětlit lidem, proč jste čtrnáct let otvírali svazky, proč jste zničili 25 tisíc svazků? Kdo tam byl? Proč se tady údajně kšeftovalo s lustrákem? Proč se někdo nezeptá těch estébáků, kteří dělali spisy na někoho bez toho, aby o tom věděl, aby plnili plán? Já jsem ten soud vyhrál. Vyhrál jsem ho třikrát. A potom Ústavní soud řekl, že jsem špatně žaloval. Ale teďka znovu už to vzal. Ale vy to budete tisíckrát opakovat. Vy to opakujete - vlastně už sedm let to tady opakuje někdo. Zkuste to vysvětlit té mladé generaci, jak to tady vlastně bylo po té revoluci. Já vím, že je nepříjemné o tom mluvit. Ale já to zásadně odmítám. A lidi mi sprostě nadávají, a já jsem nic neudělal. A vyhraju to. Na tisíc procent. Pokud existuje nějaká spravedlnost. A to je další důvod, že lidi proti mně demonstrují.
Zajímavé je, že ten víkend, jak byla ta demonstrace v Praze, jsem byl na Bahnách, byl jsem v Roudnici a za celý víkend nikdo na mě nezakřičel. Naopak jsem cítil velkou podporu. A mně je to strašně líto. Mně je strašně líto, když někteří herci říkají, že voliči hnutí ANO jsou vlastně úplně hloupí, jsou to primitivové, nemají žádný vzdělání. Proč to říkají? Proč vlastně máme takovou atmosféru tady? My si vážíme našich voličů. A já s tím zásadně nesouhlasím. Ale nechápu, proč tady dělá z 1,5 milionu voličů ANO nesvéprávné hlupáky, kterým je potřeba vnutit ten správný názor! Ale já znovu opakuji, já nerozděluju společnost. Mě to skutečně mrzí.
A já chápu, že těm demonstrantům se nelíbím, že mě nemají rádi z různých důvodů. A já slyším ty příběhy. Mně říkají kolegové, jaký je názor na mě. Ale já zásadně odmítám, že bych v politice udělal něco špatně. Já jsem to všechno dal na papír. A pokud tady předseda ODS říká, že jsem vlastně úplně na nic a že bych měl odejít, a už dopředu ví, že budu před soudem... A proč bych měl být před soudem, když jsem nic neudělal? Nechápu. Tady nefunguje nějaká presumpce neviny, nebo jak to vlastně je? Já tady nemám žádná práva? Na rozdíl od jiných? Tak skutečně tomu nerozumím. Nerozumím tomu.
A já chápu, že lidi, kteří demonstrují, budou pokračovat, tomu rozumím. Já bych s nimi i rád mluvil. Včera v Drážďanech taky, byla tam jedna dáma na druhý den a oslovila mě. Tak jsem začal na ni mluvit, abychom začali diskutovat, a hned začala křičet - demisi, demisi! Ale já nechápu, proč mám dát demisi. Protože tady není žádný důvod na to.
Naše vláda má jasné výsledky. A já myslím, že dneska tady budou vystupovat jednotliví ministři a budou informovat o tom naše občany a naši veřejnost, protože se nemáme za co stydět. My jsme skutečně znovu snížili dluh a jsme z hlediska zadlužení veřejných rozpočtů jedni z nejlepších v Evropě. My jsme vysoko hodnocení u ratingových agentur, jsme nejstabilnější ekonomika podle Bloombergu za 2018 a máme jasné výsledky. My jsme skutečně tu zemi nezadlužili. My jsme od roku 2014 snížili to zadlužení, když teda křičíte, že ten rozpočet. Ano, je potřeba vidět, jaký je ten rozpočet, jaký je ten výsledek a kolik je vlastně peněz z předfinancování z evropských fondů. Je tam asi 60 miliard. A plníme ty sliby. Vůči důchodcům. My splníme ten slib 15 tisíc průměr v roce 2021. I platy učitelů, které jsme taky slíbili na úroveň 45 tisíc v roce 2021. Investice. My chodíme s kolegou Havlíčkem všude po světě a prezentujeme náš projekt na vědu a výzkum Česká republika: země pro budoucnost. A děláme všechno pro to, abychom získali pro Českou republiku centrum excelence pro umělou inteligenci, protože samozřejmě to je budoucnost naší ekonomiky. Takže ty výsledky jsou jasné.
Velké téma samozřejmě je životní prostředí. Předpokládám, že pan ministr tady vystoupí. Ale my jsme loni v srpnu vytvořili z odborníků, vědců a zástupců úřadu Národní koalici pro boj se suchem. V létě předložíme novelu vodního zákona. To je nejdůležitější pro nás - voda. Bez vody není život. A podporujeme i výzkum. Schválili jsme nový výzkumný program Ministerstva životního prostředí Prostředí pro život. Tam investujeme 1,9 miliardy v příštích šesti letech. Máme program Dešťovka. Velká dešťovka pro obce. Dostali jsme už 5 tisíc žádostí za 213 milionů na nádrže. Posilujeme zdroje pitné vody nebo budování nových. Schválili jsme 334 projektů za 377 milionů. Příští rok budou dotace až 3 250 milionů. A držíme ten náš závazek klimatické dohody z Paříže. Nová Zelená úsporám - za poslední rok 11 tisíc žádostí za 2,5 miliardy. Kotlíkové dotace. To jsou všechno věci, které jsme zrealizovali a které fungujou. A pokud se někdo ptá, co vlastně děláme, tak já to každý týden píšu v neděli na Facebook, co jsem dělal celý týden. Pravidelně. Takže pokud někdo má konkrétní dotazy, my skládáme účty. 
Z hlediska investic jsme připravili Národní investiční plán a samozřejmě opozice ho chce vidět, to je jasné. My to připravujeme. Určitě jsme se zavázali, že to ukážeme. A postupně ho dokončujeme. Ale samozřejmě i na základě těch výjezdů do krajů jsme našli zdroje na základě požadavků starostů obcí a měst a primátorů. Například 4,7 miliardy jsme dali na školky. Našli jsme další dodatečné 2,2 miliardy a v rámci IROPu dofinancujeme veškeré projekty. 7,4 miliardy jsme dali na zlepšení zdravotní péče. 19,7 miliardy jsme dali z Integrovaného regionálního operačního programu na zlepšení infrastruktury škol. A tak dále. Mohl bych to tady číst strašně dlouho.
Takže je jasné, že naše vláda má výsledky. A já chci poděkovat všem ministrům za jejich činnost a aktivitu. To, že občas máme v rámci vlády nějaké názorové rozdíly, je jasné. Nicméně je řešíme. Vyřešili jsme i rodičovský příspěvek. Postupně nás samozřejmě čeká těžké jednání o rozpočtu, ale paní ministryně Schillerová má moji podporu, protože my jsme rozpočtově odpovědní. My jsme skutečně vzorem v Evropě. Vzorem! A umíme to zdokladovat.
Taky jsme konečně začali něco dělat s digitalizací. A přijali jsme strategii Digitální Česko 3. října 2018. A hlavní cíle se nemění. My skutečně postupně realizujeme ten projekt a samozřejmě cíl je, aby občané, firmy, živnostníci lépe komunikovali se státem. Jmenovali jsme vládního zmocněnce pro IT a digitalizaci už 14. února 2018. 3. října jsme schválili program Digitální Česko. Takže my realizujeme ty věci. A je jasné, že postupujeme možná ne až tak rychle, jak bychom si představovali, ale zkrátka výsledky jsou jasné.
Už tady nechci moc dlouho zdržovat. Chtěl bych jenom zopakovat to, že není důvod, aby vláda skončila. Naopak vláda se má čím pochlubit a jsem přesvědčen, že jednotliví ministři si to tady odprezentují.
Takže já beru tuhle iniciativu jako jenom pokus destabilizace naší země a já doufám, že to nikdo nemyslí vážně, ty předčasné volby. Ty my určitě nechceme a doufám, že naše vláda dovládne až do konce mandátu a samozřejmě splní svůj program.
My jsme teď v pondělí na vládě měli první bilanci úkolů z programového prohlášení vlády a těch úkolů není málo: 657. 657 úkolů. Minulá vláda jich měla jenom 111. 657 a budeme se k tomu vracet každé pololetí. A z těch 657 úkolů už 140 máme splněno. A samozřejmě je tam plno legislativních návrhů. Takže pokud ve Sněmovně budeme více trávit čas debatou nad zákony než nad Babišem, tak určitě tím společně pohneme dopředu.
Takže znova opakuji, za mě není nejmenší důvod, aby vláda... abych podal demisi. Naopak máme jasné výsledky. A já pevně doufám, že dnes poslanci naši vládu podpoří a nebudou hlasovat pro nedůvěru.

 Jsem kritizován, že málo vystupuji, tak dnes se to budu snažit dohnat.
Začal bych od toho, co se stalo včera. Včera se stalo to, že od rána do večera média krmila občany dezinformací, že Česká republika bude vracet peníze kvůli střetu zájmů Babiše. A znovu bych zopakoval, že to není pravda, že Česká republika nebude vracet peníze, protože na to není ani nejmenší důvod. Celý den se média předháněla v tom, kolik vlastně se má vracet. Nemá se vracet nic. Slovíčkaření, že je to finální pozice. Ano. Přišel audit, auditorská zpráva. Mimochodem byl už avizován tím známým serverem, který je asi napojen online na Evropskou komisi, že už to věděli ve středu, a přišlo to až v pátek. Pikantní na tom je to, že vlastně to bylo doručeno jako poslední akt této Komise, která skončila v sobotu, a v neděli 1. 12. nastoupila nová Komise. A není to Komise. Je to auditní orgán. Auditní orgán, který provedl audit na jednotlivých ministerstvech. A už ten předběžný audit pozice České republiky byla zásadně odmítající. Takže celý den se některá vybraná média snažila vlastně vsugerovat lidem, že se něco bude vracet.
A když pan Faltýnek byl večer v televizi a chtěl jenom připomenout, že už definitivně se vracelo díky tradičním demokratickým stranám titul korupce a manipulace s evropskými penězi 36,4 miliardy, tak pan redaktor mu skákal do řeči. On to nechtěl slyšet. Když jsem poslal esemesku České televizi, tak ve večerních událostech nepřečetli celou esemesku, jenom první větu, protože nechtěli slyšet to, co chceme říct.
Takže zaprvé - není pravda, že se budou vracet peníze. Není na to nejmenší důvod. Považuji za absurdní, že evropští auditoři vykládají české právo, poučují nás, jak ho vykládat.
Vrátil bych se k celé té genezi toho střetu zájmů. Já jsem se stal 29. ledna 2014 místopředsedou vlády a ministrem financí. Odešel jsem z orgánů firmy. A nic se nedělo. V roce 2015 předložila česká vláda návrh zákona o střetu zájmů a tento zákon hlavně proto, že někomu vadilo, že preference hnutí ANO jsou vysoké a bylo potřeba je zarazit a hlavně dostat Babiše ven z politiky, byl změněn na lex Babiš. 
Byla to spolupráce TOP 09 a ČSSD, které předložily ty pozměňovací návrhy, a 26. 9. 2016 Poslanecká sněmovna postoupila schválený zákon Senátu a následně to bylo postoupeno prezidentu republiky, ten to vrátil Sněmovně a 11. ledna 2017 to znovu bylo odhlasováno a plná účinnost lex Babiš nastala 1. 9. 2017. A 9. 2. 2017 byla částečná účinnost. A já jsem postupoval podle toho zákona. Bývalou firmu jsem vložil do svěřenských fondů, založil jsem svěřenské fondy 1. 2. 2017 a 3. 2. 2017 jsem vložil akcie do svěřenských fondů. Takže samozřejmě je to lex Babiš, je to zákon proti Babišovi, je to zákon zlikvidovat Babiše, aby nebyl v politice, protože vadí. Protože Babiše nemůže nikdo zkorumpovat. Babiš nemá žádné výběrčí. A to vadí. No a samozřejmě k tomu, protože tenhle zákon jsem přesvědčen, je protiústavní; já nejsem právník, ale právníci, kteří tomu rozumí, říkají, že je protiústavní, že je v rozporu s evropským právem A prezident republiky na to podal stížnost 15. 2. 2017 a taky poslanci za hnutí ANO dali stížnost na Ústavní soud 8. března 2017. A v únoru to budou tři roky a Ústavní soud nerozhodl. Zajímavé, u církevních restitucí rozhodl za půl roku. Takže doufejme, že rozhodne a pokud poslouchám názory právníků, tak by měl rozhodnout, že ten zákon je protiústavní.
V každém případě, jsem o tom přesvědčen, že auditoři Evropské komise nemají vykládat český zákon. Že to mají být české soudy a česká justice a ne Brusel! Pikantní na tom je to, že média tvrdí: Všechno se bude vracet! To je zajímavé, že i včera, když pan Faltýnek byl v České televizi a chtěl panu redaktorovi, zase mu skočil do řeči. Tady je titulek: "Evropská komise udělila Česku pokutu 22 milionů. Faltýnek byl podle ní ve střetu zájmů." (Ukazuje vytištěné zprávy.) A nestalo se. A nikdo ani neřekl, že: Promiňte, říkali jsme něco, co není pravda. Potom tady byl titulek, že se nebude platit.
Taky pikantní je na tom to, že ten člověk, který stojí za zosnováním toho auditu, bývalý náměstek ministra financí, toho času Pirát, který vlastně byl na Ministerstvu financí, aby bojoval za Evropskou unii a chránil její zájmy, a chránil to tak dobře, že je chránil proti českým zájmům. A před čtyřmi lety vlastně pan náměstek, to bylo v lednu 2015, řekl, že je podezření na podplácení a kartelovou dohodu a udal Českou republiku do Bruselu. To byl ten spor s paní Šlechtovou, kdy bylo tvrzeno, že je tam trestný čin a že je tam nějaký podvod. Všechno bylo vyšetřeno a nic se nestalo. A tady je titulek: "Kartel, který nebyl, stál Česko téměř miliardu." Česká republika díky tomuto pánovi přišla o 800 mil., nenávratně. (Ukazuje vytištěné zprávy.) Ale to samozřejmě nevyhovuje některým médiím. A novináři se ani neptají na to, jak to vlastně bylo. Dneska tenhle pán vystupuje jako největší expert a mluví o tom, že se má něco vracet. Ale to, že on způsobil škodu České republice 820 mil., tak o tom není žádná řeč.
Takže bych chtěl jenom říct, že pokud nás opozice vyzývá vládu, že máme něco zveřejňovat, prosím vás, my nemáme co zveřejňovat. Je to záležitost auditních orgánů a já budu velice rád, když pan Hřib to zveřejní. Piráti, nevím, jestli pan Hřib zašel do Bruselu to nějak ještě vyřídit, aby to mohl zveřejnit, tak já se budu těšit, klidně to zveřejněte! Já s tím nemám absolutně žádný problém. S čím mám problém, je to, že se lže, že se bude něco vracet a že je to definitivní. A není to pravda. Protože to, co přišlo, kde auditor vlastně vyzývá Českou republiku, aby informovala, zda přijme, nebo nepřijme závěry toho auditu. Takže přijme, nebo nepřijme. Takže je jasné, že sice je to definitivní audit auditorů, ale není to definitivní rozhodnutí. A není pravda, že se něco má vracet! A že Česká republika má podat zprávu o provádění doporučení do 60 kalendářních dnů od předložení národní jazykové verze této závěrečné zprávy o auditu. Tak já bych poprosil všechna média, aby skutečně neříkala, že se něco bude vracet. Vracelo se díky tradičním demokratickým stranám 36,8 mld. nenávratně pryč, to zaplatili daňoví poplatníci. A díky tomu pánovi, který za tím stojí a který všude má jasný názor, jsme vraceli víc než 800 mil. A to je fakt!
Takže já jsem o tom přesvědčen, že žádný střet zájmů nemám a logicky nemůžu mít, protože tady vznikl zákon proti Babišovi a já jsem postupoval podle toho zákona. A znovu opakuji, evropští auditoři nejsou na to, aby vykládali české zákony. Česká republika je svrchovaný stát a není možné, aby místo české justice vykládali naše zákony.
Takže jsem se chtěl k tomu vyjádřit, protože byla svolána mimořádná schůze, nebo bod, bod k údajnému střetu zájmů. A nemám ani důvod se toho zúčastnit, protože zkrátka se mě to netýká. A předpokládám, že paní ministryně Dostálová, která taky není ta, která rozhoduje o stanovisku České republiky, ale jsou to úředníci, jsou to auditní orgány, nezávislí úředníci, kteří se k tomu vyjádří. Velice zajímavé bylo, že celý den byly různé částky. Ale samozřejmě, jednou se řeklo půl miliardy, tak to všichni opakují. A sám jsem zvědav - ta částka průběžně klesala celý den, tak uvidíme, jak to dopadne. V každém případě jsme jenom na začátku nějakého procesu.
Dnes máme rozhodnout o nejdůležitějším zákonu, každoročně nejdůležitější zákon o státním rozpočtu, a doufejme, že ten celý den se občané v médiích taky něco dozvědí o tom, co naše vláda dělá pro ně a neskončí to zase, jak už je zvykem, Čapím hnízdem. 
Ano, tam to začíná. Vy jste tady nechali rozkrást tisíce miliard, rozvrátili jste celou ekonomiku, nechali jste vytunelovat banky, fondy, firmy a za třicet let je největší problém Čapí hnízdo, kde mimochodem Česká republika dostala tu dotaci a ta firma, která měla na to nárok, to vrátila. Tak pokud to tak je, tak já myslím, že občané nejsou hloupí.
Návrh státního rozpočtu na rok 2020 vytváří předpoklady pro realizaci vhodných politik, které přispějí ke zvýšení produktivity a posunou potenciál naší ekonomiky, ať již investicemi do infrastruktury nebo do vzdělávání, vědy, výzkumu či inovací. Ten návrh rozpočtu je prorůstový, jednoznačně zvyšuje nadále životní úroveň nejen seniorů, ale i rodin pečujících o malé děti. A ten návrh stojí na makroekonomickém scénáři a predikci příjmů, které byly v souladu se zákonem o pravidlech rozpočtové odpovědnosti, posouzený nezávislým výborem pro rozpočtové prognózy, který dne 29. srpna 2019 shledal obě prognózy na rok 2019 a 2020 za realistické.
Přes poměrně různorodé názory členů, které výbor odůvodnil značnými riziky ve vnějším prostředí, se většina přítomných shodla, že prognózy Ministerstva financí jsou vnitřně konzistentní a v klíčových parametrech odpovídají jejich očekávání. Chtěl bych zdůraznit, že i když dochází k ochlazení ekonomiky, hlavně světové ekonomiky, naše vláda nikdy nezaškrtí ekonomiku tak, jak to udělala pravicová vláda za minulé krize, kdy vzala peníze lidem, důchodcům, zaměstnancům a ještě tu krizi prohloubila. Náš přístup bude opačný. Pokud bude hůř, o to víc stát bude pumpovat peníze do lidí, do platů, do důchodů, do ekonomiky a do investic.
Pro plán a realizaci fiskální politiky jsou od roku 2017 mantinely dány zákonem o pravidlech rozpočtové odpovědnosti. V jejich rámci lze fiskální politiku následujících let charakterizovat jako neutrální až mírně expanzivní, což je plně v souladu s realitou zpomalování ekonomického růstu. Hospodaření sektoru vládních institucí by mělo v roce 2019 skončit přebytkem ve výši 0,3 % HDP a pro rok 2020 očekáváme přebytek 0,1 % HDP, který reflektuje plnění programových priorit vlády. Jde o to, že my máme jedny z nejlepších veřejných rozpočtů v Evropě. My se skutečně máme čím chlubit. A ten růst, který se předpokládá, je téměř třikrát vyšší než průměrný růst eurozóny. Proto taky říkáme, že - aspoň za této vlády - určitě do eurozóny nechceme. Nejdřív se musí eurozóna reformovat, vyřešit si své problémy a perspektivně uvidíme, jestli se jim to povede.
U dluhu vládních institucí očekáváme další pokles. (Hluk v sále.) Když jsem nastupoval jako ministr financí, tak dluh vládních institucí byl 44,9 %. (Ukazuje materiály.) A tady je vidět na tom grafu, že postupně klesá ze 44,9 % na 30,6 predikce 2020. (Ukazuje materiály.) A znova opakuji, máme přebytkový sektor vládních institucí.
Co se týká státního dluhu, tak tam je to podobné. Když jsem nastupoval do funkce a naše koaliční vláda 2014, státní dluh byl 41,1 % a už dnes jsme pod 30 % vůči HDP a předpokládá se, že příští rok to ještě klesne. Takže máme jednu z nejméně zadlužených ekonomik Evropy. Před námi jsou Lucemburk, Estonsko, malé ekonomiky. A z těch větších jsme na tom absolutně nejlíp a paní ministryně financí, když chodí po Evropě všude, jí chválí, jaké máme skvělé rozpočty. Díky tomu jsme i získali po 17 letech nový rating od Moody´s. Byl udělen 4. 10. 2019. Je to rating na úrovni Belgie.
Co se týká růstu HDP a kupní síly, tak jsme, jak už jsem to avizoval, překonali další stát podle OECD - Španělsko. Česká republika bohatne, zažívá nejlepší období své historie a Moody´s v tom ratingu říká, že je to díky, i díky reformám vlád od roku 2014. To se řeklo poprvé. Nikdy předtím to takhle nebylo napsáno. Je třeba zdůraznit, že žádná velká krize se neblíží. My nemáme krizi. Stále někdo mluví, že je nějaká krize. Nevím, proč se stále strašíme, když ten příští rok rozpočet jasně pumpuje peníze do ekonomiky, mezi lidi. A i ten výhled je pro nás příznivý, do konce roku 2021 Ministerstvo financí avizuje porovnání s rokem 2020 nárůst HDP. V žebříčcích stoupáme. Jsme nejstabilnější ekonomika v Evropě, v mezinárodních žebříčcích samozřejmě je problém stavební povolení, ale k tomu se ještě dostanu.
Další zpráva 22. listopadu - Čechům hrozí chudoba zejména v Evropské unii, tvrdí statistiky. Takže já myslím, že je to černé na bílém, že se nám daří. A samozřejmě, co je nejdůležitější, pokud nás někdo hodnotí, média, opozice, bylo by dobré už konečně uznat, že toto je náš program. Toto je programové prohlášení vlády České republiky. Ano, jedna věc a toto je kompromis menšinové vlády s ČSSD, naší vlády, a pokud někdo nás kritizuje, tak by si ho měl přečíst, protože my ho přesně plníme, jako jedni z mála od revoluce plníme to, co jsme slíbili lidem před volbami.
Někdo říká, že máme štěstí a že nám to roste automaticky. (Ukazuje materiály.) Tak prosím vás, tohle je graf růstu HDP v procentech a když se podíváte na tuhle masu mezi 2003 a 2008, tak tam byl růst 4,7, 6,6, 7 %, 5,6 %, ano a toto je náš růst. Takže to není pravda, že nám to spadlo do klína. My jsme pro to něco i udělali. Lidi do roku 2013 se báli utrácet, protože zkrátka přišli o peníze. Snižovali jim platy a jsme získali jejich důvěru.
A když se podíváte dneska na tu spotřebu - a ten růst je dán spotřebou - a samozřejmě i stát navyšuje svoji spotřebu a bude dál navyšovat - když se podíváte na spotřebu domácností v roce 2013, když končila vláda pravice, tak spotřeba domácností 2018 je 5,7, tak to je 3,5krát víc, nebo spotřeba vládních institucí 2013 byla 2,7 a 2018 9,9, téměř 4krát. Takže tady je jasné číslo, že my ty peníze pumpujeme a že lidi nemají mít žádné obavy o budoucnost naší země, protože naši zemi čeká skvělá budoucnost, my se vracíme tam, kde jsme byli za První republiky.
Tady vidíte HDP nominálně, jak to vypadá (stále ukazuje na grafech), jak to bylo před námi. A nemůžou se vymlouvat na krizi. Krize byla 2009, potom pravice opozice vytvořila další krizi. A za nás to jednoznačně roste. A roste to stále víc a bude to růst.
Ohledně deficitu. My samozřejmě máme v programovém prohlášení vlády napsáno, jasně jsme už na začátku řekli, že budeme podporovat dlouhodobý hospodářský růst, a je tam napsáno - ctíme pravidlo, že případný deficit musí být nižší než výše investic z národních zdrojů. Rovněž budeme dlouhodobě stabilizovat státní dluh ve vztahu k HDP a udržíme ho na nízké úrovni. Tak paní ministryně financí tady není, ale ona samozřejmě si dala ještě vyšší cíl, kdy jsme ani nemuseli, ten deficit byl původně 50, ona to snížila na 40. Ale kdybychom drželi těch 30 % poměru stabilizace vůči HDP zadluženost, tak samozřejmě ten deficit mohl být vyšší z titulu investic. Ale je otázka, jak jsme na ně připravení a hlavně jak máme na ně legislativu.
Takže ten rozpočet - tady jsou parametry - a samozřejmě vždycky je debata, proč máme deficit. Podstatné je, jaký je výsledek a kolik jsme vlastně napumpovali těch peněz do ekonomiky. V roce 2018 jsme měli v plánu deficit 50 a skončili jsme 2,9 %. A pokud vyčítáme opozici, co nám tady zanechali - a nechci se k tomu už vracet, ale to dědictví ODS je šílené. Protože víte, v tom našem deficitu vy jste definitivně zničili náš rozpočet a to tím, že jste solárům postaveným do konce roku 2010 - pan premiér Topolánek - dali zaručenou zvýhodněnou výkupní cenu elektřiny na dobu 20 let. 20 let! A víte, kolik jsou ty soláry v tom našem rozpočtu? No 30 mld.! 30 mld. A tento rok taky 30 mld. A 2018 taky 30 mld. Takže pan prezident nám nadává, že něco máme dělat se solárami, ale to dědictví ODS, to je ten 1 000miliardový tunel na soláry. A my to stále máme v tom rozpočtu. Takže je skutečně pikantní, když vy dáváte tady různé pozměňováky a kritizujete náš deficit, když kdyby nebyly ty soláry, tak jsme mohli těch 30 mld. dát skutečně potřebným. Takže ten rozpočet je likvidován tímto solárním tunelem a je potřeba o tom mluvit, protože lidi zapomínají. A já se nechci vracet do minulosti. (Ozývá se smích zprava.) No tak to bych tady četl tři hodiny, co jste všechno udělali, ODS, máte to na mém Facebooku, v nedělním příběhu, doufám, že ho čtou všichni, ale to by bylo na strašně dlouho.
Investice. Údajně málo investujeme. Tak já jsem se náhodou díval na Otázky Václava Moravce a byli tam ekonomové, pan ekonom ING Bank, který říkal, že vůči HDP Česká republika je téměř na špici, 4 % HDP investujeme. Průměr Eurozóny je jenom 2,5 a Německo je na 2 %, takže my investujeme o 100 % víc než Německo a to jsme ještě ani pořádně nezačali, protože samozřejmě ten start, to bylo to dědictví legislativy, nevykoupené pozemky, žádné projekty atd. Takže tady jsou kapitálové výdaje, to jsou ty investice (ukazuje na grafu). A tady vidíte meziročně nárůst 24 mld. 24 mld. A to je včetně evropských peněz. Toto je graf. Národní zdroje. Světlemodré, to je pravice, tam vidíte, jak to dopadlo, rozpočet 2014, to jsme ještě zdědili, a tady jdeme nahoru. Takže 2020 národní zdroje 88 mld. a my máme v programovém prohlášení vlády, že to musí být vyšší než deficit. Deficit je 40, takže to plníme.
Takže důležité je, samozřejmě co my jsme tady udělali a proč my můžeme tolik dávat peněz důchodcům a státním zaměstnancům. A to nejsou ti byrokrati, to jsou hasiči, policisté, vojáci, učitelé atd. No protože jsme vybrali daně. My jsme šli a když jsem se stal ministrem financí, tak jsem si řekl - my nebudeme navyšovat daně, budeme snižovat daně a vybírat daně. Tak tady to vidíte, jak jsme de facto startovali 550 mld. 2013 a příští rok je to 818 mld., takže rozdíl je 278 navíc. Daně. Kontrolní hlášení. EET. 33 mld. Jednoznačně. Příjmy z pojistného. Startovali jsme 2013 372 mld., příští rok 586 mld., nárůst 217 mld. To jsou peníze na důchody. My máme přebytkový důchodový účet, i když dramaticky důchody navyšujeme, ale samozřejmě stále jsou nízké. Odvody veřejného zdravotního pojištění. Start 2013 228 mld., příští rok 350 mld. teče do zdravotnictví. Rozdíl 120 mld.
Takže když to všechno načtu - to jsou ty hlavní příjmy - je to, vážení, 601 mld.! 601 mld. za období od roku 2014 do plánu 2020 jsme vybrali do rozpočtu. A zároveň kontinuálně snižujeme daně. Od roku 2014 je to 129,7 mld., přepočteno podle jednotlivých položek: Snížení DPH - tady máme ODS DPH (ukazuje na grafu) - startovali 5 %, navyšovali, slibovali něco. Musím se vždycky bavit - superhrubá mzda, jak teďka mě zkoušel pan Moravec. Vždyť to je největší podvod ODS. Oni řekli rovná daň 15 %. A potom jim to nevyšlo, tak místo základu 100 dali 134, takže je to 20,1. Ale kdybychom to dneska zrušili, jak oni to navrhujou, tak je to minus 80 mld.! Tak máme minus 120 mld. To je jejich návrh. Nesmysl.
Snižujeme daně. DPH jsme šli dolů. (Ozývá se smích zprava.) Nevím, proč se smějou. Můžu dokázat na konkrétních sazbách. Školkovné. Slevy na děti za staré koalice, to jsme dělali několikrát, to je 9 mld. Osvobození výsluh ozbrojeným složkám. Vrácení slevy na dani pracujícím důchodcům 3,5 mld. Navrácení slev paušalistům z řad OSVČ 2,8 mld. Zvýšení odpočtu životního a penzijního pojištění. Změna zdanění pilotů. Zvýšení odpočtu pro dárce krve a další. Možnost odepisování majetku obcí neziskovými subjekty atd. 130 mld. snížení daní. 
A zároveň jsme je navýšili. Díky tomu, že vybíráme ty daně, protože je potřeba říct, že stát funguje tak, že my vybereme daně, rozdělíme je mezi samosprávu - to jsou kraje, obce a města, tak ty se topí v penězích. Obce, kraje města mají na účtech 333 mld. Díky čemu? Protože toto jsou daňové příjmy obcí a krajů od roku 2013. (Ukazuje graf.) Předpoklad 2020 navýšení téměř 100 mld. - obce a kraje. Podívejte se na tu čáru - kapitálové výdaje obcí. A to je skvělé a já jsem rád, protože obce a starostové můžou být příklad pro hospodaření pro stát. Ano? Kapitálové výdaje 2019 budou téměř 104 mld. Takže samozřejmě i díky - a upravovali jsme RUD, to tu ani nebudu číst, to jsme museli napravovat všechno, co vlastně tady jsme zdědili po opozici.
Tady byla velká debata - dotace na sociální služby. Takže, prosím vás, konečně se už na to podívejte, jak to vypadalo za demobloku: 2007 - 7,122 mld. a klesli jsme na 6,550 mld. A kolik to bude tento rok? 16,780 mld. a příští rok 17,836 mld. Takže de facto od roku 2004, kdy jsme startovali, sociální služby se navýší o 10 mld. A já jsem opakovaně žádal kraje, aby nám konečně, tady sedí dva hejtmani, aby nám ukázali, kde to skončilo, ale podle jednotlivých zařízení. A když jsem byl v Říčanech na oslavě 100 let mé sousedky, tak tam vím, že ten plat šel ze 17 tisíc na 27 tisíc. Proč nám to konečně neukážete, abychom viděli, jak to proteklo přes ty kraje. Takže, vážení, 10 mld. navíc! Díky nám. Podívejte se na světlou barvu demobloku. (Prezentuje graf.) Já myslím, že to je úplně jasné.
Pojďme na platy. Průměrný plat příslušníků policie. Tady jim ještě vzali peníze - demoblok. 2010 byla průměrná mzda 33 340. Skončilo to někde 2012 - 31. My jsme startovali z 32 tis. Odhad na příští rok je 49 tis. - průměrná mzda. Hasiči, strašně důležití, strašně důležitá profese pro nás všechny. Start 2013 - 31 802. Dědictví demobloku. Kolik je odhad příští rok? 50 146! Téměř dvacet tisíc navíc.
Jak to vypadá s platem ve vládou regulované sféře celkem? To jsou platy ve státní sféře. To znamená učitelé, hasiči, policisté, vojáci. Tak 2013 - 25 107 a příští rok odhad 39 569 průměrná měsíční mzda. Tak je jasné, když vidíme tahle čísla, že lidé nemají obavu, protože my budeme pokračovat v tom navýšení. Průměrná mzda, ta je nižší než ve státní sféře. Stát 25 tis. - 2013, příští rok 36 tis.
Tady byla velká debata o minimální mzdě. Ano, je pravda, že v porovnání se Slovenskem a s Polskem naše minimální mzda byla na nízké úrovni, ale je potřeba mluvit o průměrné mzdě a průměrná mzda v porovnání se Slovenskem je o 7,5 tis. měsíčně navíc vyšší, vůči Polsku 6 tis. To je minimální mzda. Koukejte, demoblok, jak to měl hezké! Osm tisíc v lince od 2007 do 2012. Nic. Stále 8 tis. 2013 - dvě stovky navíc. My jsme startovali na 8,5 tis., 14 600. Je jasné, že tohle vchází do zaručené mzdy. To je samozřejmě osm profesí, na které to má vliv. A je jasné, že ne všechny firmy jsou Škoda auto nebo Siemens nebo další, které mají samozřejmě obrovské platy, nebo banky a další. Ano, takže je potřeba skutečně, aby i ty menší české firmy to ustály.
Nám je vyčítáno, kolik máme státních úředníků. Přitom se to tak říká, že státní úředníci, ale to nejsou státní úředníci. To jsou, tady je máme, učitelé - porovnání mezi 2013 a 2019: 31 tisíc navíc, a to stále máme málo. Nám vyčítají, že máme hledat učitele, ale to je problém zřizovatele - školy, ředitelé nebo ty obce. A další: policie, hasiči, vězeňská služba, celníci, vojáci z povolání. Samozřejmě navyšujeme vojáky. Potřebujeme 30 tis. vojáků. Máme malou armádu. Tam také demoblok zaspal dobu. Takže to jsou ti státní zaměstnanci a poprvé vlastně v historii paní ministryně Schillerová přistoupila k tomu, že na rok 2020 promítla krácení počtu míst a objemu prostředků na platy stanovené vládou dle specifik jednotlivých kapitol. Krácení se nevztahovalo na příslušníky bezpečnostních sborů, vojáky z povolání, zaměstnance v regionálním školství a zaměstnance v tzv. parlamentních kapitolách. Toto opatření - poprvé snižujeme počet míst o 2 970 - přineslo úsporu 1 mld. 170 mil. Poprvé!
Můžeme se bavit o platech, jak to vypadalo 2013 a jak je to teď. Vždycky jsme to dělali, za minulé koaliční vlády jsem nebyl schopen to prosadit jako ministr financí, protože jsme neměli ve vládě většinu, tak se to dělalo vždycky procenty. Takže GIBS, který měl, nevím, tady 2013 - 34 573 průměr a na rok 2020 má už 64 tis., vždycky měli nejvyšší průměr, tak samozřejmě když procentuálně jsme to navyšovali, tak ti, kteří měli dost nebo nechci říct moc, tak měli ještě víc, protože samozřejmě procenta, plošné navyšování, je špatně. A potom samozřejmě Ministerstvo kultury, učitelé, tak ti v podstatě neměli to navýšení. Neměli. Takže poprvé už na tento rok jsme jasně řekli, že to nebudeme dělat plošně, a musím říct, že jediná profese, která měla absolutní preferenci u nás, a je to i v programovém prohlášení vlády, jsou učitelé. Na tento rok je navýšení 15,9 %. A pokud někdo mě chystá za slovo a odvolává se na něco vytrhnutého z kontextu, že jsem něco slíbil, tak prosím vás, si přečtěte znovu programové prohlášení vlády ČR. Tady je to napsané: Prosadíme více peněz do školství tak, aby se platy učitelů a nepedagogů na konci volebního období v roce 2021 dostaly minimálně na 150 % jejich výše pro rok 2017. Ano? Takže to je přesně, jak jsme to slíbili. Chápu, že jsou tady nějaké návrhy jiné, ale prosím vás, buďme objektivní. Buďme objektivní a podívejme se znovu na ty statistiky. Vývoj platů pedagogických pracovníků od roku 2008. Startovali jsme, ten rozpočet jsme zdědili, na 26 397 a už tento rok jsme na 38 231. Ale to je průměr všech, ne že někdo říká, že to jsou ty vyšší tarify tabulky. Ne! 
A my plníme, a splníme, co jsme slíbili. To znamená predikce 2021 - 45 342. Nepedagogové - to jsme se zavázali také. Tady je to vidět. (Ukazuje graf.) Start 14 861 a predikce příští rok 23 600 a 2021 26 263. A hlavně byla debata, ano, kolik je nástupní plat mladých učitelů. Tak tady máte porovnání (ukazuje podklady). Devátá platová třída, první stupeň - to červené nebo oranžové - je pedagogický pracovník - 27 300, a to modré, to je úředník územně správního celku. Ten startuje na 18 tisících. To je rozdíl 9 tisíc. A stejně je to státní zaměstnanec - 18 230. Takže pro nás jsou pedagogové, učitelé absolutní priorita, protože tam samozřejmě to všechno začíná. A my potřebujeme mít motivované učitele, chceme, aby to byla nejprestižnější profese, tak jak je to ve Finsku.
Ale k tomu školství já se ještě dostanu. Takže my jsme se rozhodli - jedině u učitelů máme navýšení 10 %. Všichni ostatní dostanou 1 500 korun měsíčně do tarifů na zaměstnance a současně jsme zrušili první stupnici platových tarifů. To znamená, že například u nepedagogických pracovníků, pro kuchařky a školníky atd. tam to skáče až někde více než 10 %. Takže 1 500 všichni do tarifu, to znamená, že ti, co měli nejméně, mají největší procentuální nárůst. A ti, co měli nejvíc, mají menší procentuální nárůst. A v průměru je to asi 4,5 %. A v tom budeme pokračovat. My potřebujeme samozřejmě navyšovat platy, my potřebujeme dát záruku lidem, aby se nebáli utrácet.
Jedna z priorit, nebo jedna z hlavních priorit, se kterou jsme šli do voleb jsou samozřejmě důchody. Důchody jsou z rozpočtu největší položka - 510 mld. (Ukazuje podklady.) Tady vidíte v 2013 tři sta... to je třetina téměř výdajů rozpočtu. Máme 2,6 mil. důchodců a my jsme slíbili, a už jsme splnili ten vyměřovací základ. A můžeme se podívat, jak na tom byl demoblok (opět ukazuje podklady), 2010 nula, 2014 45 korun. A my jsme za šest let jsme za jeden rok dali stejně jak vloni za pět nebo šest let. Proměna výše vyplacených starobních důchodů za období 2009 do 2021. Ano, start. 11 065 a náš závazek je 2021 - 15 000 korun, tady to vychází na 15 116. Takže jednoznačně plníme. A samozřejmě bavíme se o reformě důchodů, která... čekáme samozřejmě, jak dopadne komise důchodová. Jde o to, abychom skutečně napravili ten rozdíl v důchodech mezi... hlavně ženy mají asi o 2 tis. korun menší důchod, a hlavně abychom konečně už vyřešili ty profese, které by si zasloužily chodit do důchodu dřív. Co se týká věku odchodu do důchodu, tam neplánujeme žádné, žádné změny. To bych chtěl zdůraznit.
Takže z hlediska toho rozpočtu já myslím, že jsme tomu věnovali velkou pozornost. Vlastně to vyjednávání trvalo strašně dlouho. A je to kompromis, je to dobrý rozpočet a samozřejmě ty návrhy opozice nejsou ani v souladu, ani v souladu s našimi rozpočtovými pravidly. Pozměňovací návrh poslanců Fialy a Stanjury a dalších, z toho vyplývá a ty jejich návrhy znamenají, chtějí snížit vládní rozpočtovou rezervu pod minimální úroveň stanovenou rozpočtovými pravidly. To je 0,3 %. To není vůbec hlasovatelné. Chtějí snížit výdaje, které souvisí s příjmy z rozpočtu EU, a které byly schváleny již v prvním čtení. Za další. Chtějí snížit výdaje na dávky nemocenského pojištění pod úroveň očekávané skutečnosti letošního roku. To je absurdní.
Chtějí snížit výdaje na dávky státní sociální podpory, čímž by bylo ohroženo vyplácení navýšeného rodičovského příspěvku. Ty návrhy mají takovéhle dopady do kapitol. MPSV - chtějí snížit výdaje u České správy sociálního zabezpečení a úřadu práce zejména na platy. Přitom tyhle dvě instituce mají jedny z nejnižších platů (se smíchem) ve státní správě.
V kapitole Všeobecná pokladní správa je navrženo ze strany opozice a ODS snížit výdaje na podporu exportu. Ale to je vaše dědictví, vážení. Vždyť ta Česká exportní banka, kde se dělali hrozné zvěrstva, a která nám už udělala ránu do rozpočtu asi 39 mld. To je vaše dílo! A my teď to musíme platit. Snížit výdaje na realizaci státních záruk. Ano, to je stále stejné. Snížit ostatní výdaje by znamenalo omezit poskytování prostředků mezinárodním finančním institucím, výdaje na sčítání lidu a bytů v roce 2021 a výdaje na datové schránky.
V kapitole Ministerstva dopravy navrhuje opozice snížit výdaje na kompenzace slev jízdného o 5,5 mld. Takže prosím vás, přečtěte si programové prohlášení vlády ČR. Máte to na první straně hned. (Ukazuje podklady.) Nevím, proč to stále někdo kritizuje, máme to tam od počátku. A tady na straně 1 je: Vláda zavede nejpozději do konce roku 2018 slevy z jízdného ve vlacích a autobusech pro seniory nad 65 let, žáky a studenty do dovršení věku 26 let. To je programové prohlášení. Proto ho plníme. A musím se smát, když tedy údajně paní Udženija teď navrhuje, že studenti budou do celé Evropy jezdit zdarma. My jsme to udělali proto, aby studenti měli nějaký příspěvek na drahé nájemné, protože bohužel nejsou byty a nájem je vysoký pro ně. Takže je to absolutně nepřijatelné. A myslím si, že senioři tu slevu velice oceňují, že to využívají. A samozřejmě zároveň se zvýšila i přeprava cestujících veřejnou dopravou.
ODS chce snížit výdaje spojené s kosmickými aktivitami o 500 mil. A celkové výdaje spojené s členstvím ČR v ESA hrazené z rozpočtu Ministerstva dopravy v roce 2019 jsou ve výši 932 mil. Takže celkové výdaje spojené s členstvím ČR v ESA na roky 2020 a 2021 jsou ve výši 1,208 miliardy ročně. Kosmické aktivity významně přispívají ekonomickému růstu a zaměstnanosti v České republice a zároveň dodávají moderní technologie a služby, které dále umožňují rozvíjet další oblasti a jsou odrazem ekonomické vyspělosti země. Kosmické aktivity představují stabilitu a protiváhu negativním ekonomickým trendům. Tak my jsme přece chtěli hi-tech. My chceme - Česká republika země pro budoucnost. 
Inovační strategie pana Havlíčka.
Dále ODS chce snížit ostatní výdaje spojené s dopravní politikou státu o 1,4 mld. Toto je hlavně ten ukazatel na kompenzaci slev jízdného a výdaje spojené s kosmickými aktivitami.
V kapitole Ministerstvo pro místní rozvoj je navrženo snížit výdaje na regionální rozvoj a cestovní ruch o 2,9 mld. Takové snížení by znamenalo v podstatě ukončení financování této oblasti včetně národních programů příspěvkových organizací Czech Tourist, který zajišťuje propagaci České republiky v zahraničí a centra regionálního rozvoje.
V kapitole MPO je navrženo snížit výdaje na podporu podnikání o 5,8 mld., čímž by došlo k ohrožení spolufinancování projektu v rámci OPI (?) výzkumu a vývoje, průmyslových zón a brownfieldů. Snížení by znamenalo i snížení prostředků EU na výzkum a vývoj. Já si pamatuji, že dokonce pravice uvažovala, že zruší Akademii věd. Tehdy. Absurdní.
A prosím vás, když tady mám tu vaši tiskovou konferenci, učíme vládu šetřit. Přemrštěná podpora korporací. Takže vy jste byli ve vládě, kdy dostaly korporace daňové úlevy, já nevím, asi za patnáct let, asi 54 mld., a naše vláda skončila s dotacemi pro montovny a sklady, ano, kde jsme rozdali tolik peněz, takže nechápu, my jsme to udělali, ale vy jste to podporovali.
Dotace agrokomplexům. To nikdo neví co to je. Ptal jsem se ministra Tomana, co je tím myšleno, takže možná by bylo dobré to vysvětlit, protože to neexistuje. Nejsou žádné dotace agrokomplexům. Každý zemědělec dostává dotace na hektar a dokonce ti větší tam mají i limit. Takže tady se navrhuje o 4,8 mld. méně, snížit ostatní výdaje na státní politiku resortu, inspekční, kontrolní a výzkumnou činnost o 1,2 mld. .
U Ministerstva životního prostředí je navrženo snížit o 600 mil. Kč, čímž by byl ohrožen chod podřízených organizací, zajišťujících správu a činnost v ochraně životního prostředí.
Dále se sjedná o prostředky na podporu výzkumu a vývoje či příspěvky zoologickým zahradám a neziskovým organizacím, takže to skutečně nejsou dobré návrhy pro snížení rozpočtu a pro přesun mezi kapitolami.
Já bych teď řekl něco o naší inovační strategii. My jsme o tom přesvědčeni a dobře že jsme změnili název Česká republika země pro budoucnost, předtím jsme byli země příběhů /nevím jakých/, my jsme se akorát na zahraničních cestách styděli, co to je za nesmysl, země příběhů. Takže co je důležité, my připravujeme národní hospodářskou strategii. Bohužel naší zemi chyběla jasná hospodářská vize. Máme desítky strategických dokumentů, většinu z nich ale v akademických nebo ministerských šuplících, výsledkem bylo, že se plány tvořily izolovaně na jednotlivých ministerstvech, chyběla koncentrace strategických cílů pod jednou střechou a provázání s různými oblastmi hospodářství.
Místopředseda vlády pro hospodářství v tuto chvíli připravuje základní teze, které budou vodítkem pro přípravu hospodářské strategie samotné. Cílem hospodářské strategie bude posunout Českou republiky nejvíce konkurenceschopných ekonomik světa do roku 2030. Chceme přitom pracovat s tím, co už bylo vytvořeno a k tomu přidat nezbytné. Naší ambicí je stávající strategie zásadně zredukovat, provázat, aktualizovat ve vazbě na priority země a zastřešit ve smyslu důsledného řízení.
Základem připravované hospodářské vize je inovační strategie České republiky 2019 - 2030. Inspirací hospodářské vize jsou skandinávské země, Nizozemsko, Švýcarsko nebo například Irsko, tedy státy, které velmi úspěšně postavily prosperitu na spolupráci vědy s průmyslem a obchodem.
Klíčovým prvkem hospodářské strategie se stane již implementační část, založená na konkrétních cílech, spojených s řízením, časováním, návazností na finanční zdroje, pravidelném monitoringu a vyhodnocování. Za zcela zásadní považujeme skutečnost, že na formulování hospodářské vize se aktivně podílejí nejvýznamnější zástupci zaměstnavatelů, malých a středních podniků a živnostníků, odborů, akademických a vědeckých institucí, dotčených ministerstev a zástupců regionů.
Vytváříme tím předpoklady kontinuity i za horizont současné vlády, protože předpokládáme, že ty vlády, které přijdou po nás, v tom budou pokračovat.
Pilíře národní hospodářské strategie jsou: průmysl, stavebnictví a suroviny, doprava, energetika, vzdělávání a trh práce, podnikání a obchod, výzkum, vývoj, inovace a digitalizace, regiony, krajina a zemědělství a zdraví.
Teze a analýzy národní hospodářské strategie budou představeny do konce roku 2019 v rámci prvního výročí inovační strategie bude na jaře na jejich základě představena strategie hospodářská.
Dále, jak je známo, jsme založili národní rozvojový fond. Národní rozvojový fond je založen na myšlence, která dozrávala již delší dobu a která vyplynula z toho, že investiční potřeby země v oblasti rozvoje infrastruktury dlouhodobě převyšují disponibilní objem veřejných zdrojů, které jsou k jejich pokrytí třeba, že tato mezera dále vzroste poté, až se omezí nadstandardní příliv prostředků z evropských strukturálních fondů. Národní rozvojový fond by měl poskytnout financování významným infrastrukturálním projektům na principu partnerství mezi soukromým a veřejným sektorem. Bude připraven investovat do infrastruktury v oblasti dopravy, vzdělávání, zdravotnictví a dalších.
Jedním ze zdrojů projektu, vhodných k realizaci prostřednictvím národního rozvojového fondu bude i národní investiční plán.
Jak bude národní rozvojový fond fungovat? Zakladatelem národního rozvojového fondu a jeho jediným akcionářem bude Českomoravská záruční a rozvojová banka. Fond bude mít profesionální vedení, které bude respektovat principy řádného hospodáře a bude se řídit legislativními pravidly kolektivního investování. Cílem investičních strategií fondu bude návratnost investic, dosahování maximálního efektu investice na daný projekt a zhodnocení investovaných prostředků v takové míře, aby to motivovalo a umožňovalo vstup investorů do národního rozvojového fondu a také jejich dlouhodobý růst se současnou měřitelností společenských přínosů investice.
Role národního rozvojového fondu spočívá ve zvýšení zájmu o financování projektů, podpořených NRF(?), které poskytuje juniorní financování a přebírá část rizika, angažmá NRF(?), snižuje celkové finanční náklady na projekt, zvýšení dostupnosti financování pro konečné uživatele a také konečně samozřejmě chceme urychlit PPP projekty.
Takže národní rozvojový fond - ta situace je, že do konce roku 2019 se připravují podklady pro podání žádosti o licenci České národní banky pro národní rozvojový fond jako investiční fond, to znamená ......... (?) podle zákona o investičních společnostech a investičních fondech. Na přípravě těchto podkladů budou spolupracovat všichni signatáři memoranda. To memorandum bylo podepsáno 19. září 2019 představiteli čtyř bank, České spořitelny, ČSOB, Komerční banky, Unicredit bank a memorandum o spolupráci při realizaci záměrů zřízení národního rozvojového fondu. Banky v něm potvrdily připravenost dobrovolně investovat případně spolu s dalšími investory do fondu až 7 mld. Kč.
Co se týká živnostníků, my jsme kritizováni, že pro živnostníky nic neděláme, což samozřejmě není pravda. Ten resort v kompetenci hnutí ANO krátce. Až s příchodem pana ministra Havlíčka, který byl předsedou Asociace živnostníků, malých a středních firem, jsme představili živnostenský balíček, který spočívá v podpoře rodinného podnikání, kde jsme řekli úkoly - schválit definici pojmu rodina - živnost a rodina - obchodní korporace, to už je splněno. 
připravit příručku, jak předat rodinnou firmu další generaci - splněno. Zavést registraci rodinných firem - to bude v březnu 2020. Realizovat další kroky jako přístup k financím. Rozjeli jsme pro rodinné firmy speciální programy v ČMZRB(?), záruky, úvěry, lepší úroky. Jednodušší rozjezd, stát musí zájemcům o živnostenské oprávnění jejich podnikatelský start maximálně usnadnit. Proto jsme přes Portál občana zjednodušili ohlašování živnosti a vyřízení žádosti o koncesi včetně registrací k daním a odvodům. Úkoly: zařídit pohodlnější vyřízení živnostenského oprávnění přes Portál občana - splněno. Usnadnit registraci k daňovým povinnostem a odvodům přes Portál občana - splněno. Ještě potřebujeme zkrátit registraci na DPH. Umožnit složení základního kapitálu pro s.r.o v notářské úschově, bude v roce 2020. Firmu je dneska možné založit on line během několika desítek minut, včetně registrace k daňovým povinnostem. My jsme samozřejmě kritizováni za to, že dlouho trvá vyřízení DPH, o tom jednáme s Ministerstvem financí, aby to zkrátili na minimum.
Dále v balíčku pro živnostníky jsou změny v zákonech jen dvakrát ročně. Legislativa ošetřující podnikání se mění v nepravidelných intervalech a je těžké vývoj sledovat, takže naše úkoly: vyhradit dva dny, 1. ledna a 1. července, pro účinnost zákonů s dopadem na živnostníky a další podnikatelské subjekty - to je splněno. Realizovat faktické využívání těchto dvou dnů pro zavádění nových zákonů s dopadem na živnostníky a další podnikatelské subjekty, kromě ospravedlnitelných výjimek, které musí být vždy řádně odůvodněné, to je připraveno na 2020.
Konec daňovým výjimkám. Úkoly: provést důkladnou analýzu stávajících daňových výjimek a vyhodnotit jejich vliv na výši obecné sazby daně, to bude 2020. Zahájit redukci zobecňování a slučování výjimek - zahájeno, např. stravenky a další 2020. Nezavádět nové výjimky, to je splněno.
Jednotná databáze formulářů. Úkoly: shromáždit všechny formuláře pro podnikatele na jednom místě - splněno. Je to na byznysinfo.cz, je to on line, nástroje, formuláře a je velice snadné konkrétní formulář vyhledat. Další úkol: umožnit vyplňování formulářů v elektronické formě prostřednictvím interaktivních souborů nebo on line aplikací, to bude splněno v březnu 2020.
Další bod, všechny povinnosti na jednom místě. Úkoly: zprovoznit informační systém pro podnikatele PES(?) Hospodářské komory České republiky, ve kterém snadno najdou přehled svých povinností vůči veřejné správě - splněno. Připravit nové webové stránky pro podnikatele byznysinfo, které otestují sami podnikatelé a živnostníci, připraveno, bude to od ledna 2020.
Za další, omezení statistických průzkumů. Úkoly: omezit statistické šetření při úspoře minimálně 25 mil. za rok pro nejméně 3,5 tisíce podnikatelů, to bylo splněno. Omezit statistické šetření při úspoře minimálně 40 mil. za rok pro nejméně 13 000 podnikatelů, to budeme realizovat v roce 2020.
Za další, jednodušší a nižší daně nejen pro malé firmy. Boj s daňovými podvody a úniky funguje, výroční zpráva atd. Nyní je prioritou pomoci malým podnikatelům a živnostníkům. Hlavní opatření - zvýšit limit ročních příjmů pro výpočet výdajového paušálu z 1 mil. na 2 mil. - splněno. Ano, to jsme dělali společně s ODS, k tomu se hlásíme. Snížit DPH na stravovací služby z 15 na 10 % DPH, odborné služby z 21 nebo 15 na 10 % v souvislosti s novelou zákona EET, to je splněno, bude to platit od 1. května 2020. Spuštění portálu Moje daně - prosinec 2020. Zavést paušální daň pro živnostníky a další podnikatele z řad OSVČ s obratem do miliónu korun, malé jednotné inkasní místo, bude platit od roku 2021. Zjednodušit poskytování příspěvku na stravování zaměstnanců, možnost stravenkového paušálu - 2021.
Za deváté, kompenzace exekučních nákladů. Naše úkoly: prosadit paušálně stanovenou náhradu nákladů živnostníků a dalších podnikatelů na administraci exekucí zaměstnanců v rámci vládní novely občanského soudního řádu, to je na 2021.
Vstřícnější stavební úřad. Naše úkoly: zavést systém, kdy živnostník odevzdá pouze projekt a ostatní povinná vyjádření za něj vyřizuje stavební úřad. To je samozřejmě otázka, jak dopadne ta rekodifikace stavebního zákona. Je to samozřejmě zákon na strašně dlouhé období a doufejme - a je to zákon, který musí být domluven v rámci, podle mého názoru, všech stran a hnutí, které jsou ve Sněmovně, to znamená i s opozicí, protože všichni určitě cítíme, že je to velký problém a samozřejmě je to i z hlediska hodnocení postavení České republiky největší problém.
Samozřejmě v rámci projektu nebo Ministerstva průmyslu to nejdůležitější je inovační strategie, to je ten projekt Česká republika - země pro budoucnost. My jsme skutečně navýšili rekordně investice do českého výzkumu a vývoje. Investice v oblastech v loňském roce vzrostly meziročně o 12,3 mld. korun, celkem zde bylo vydáno včetně podnikatelských zdrojů 102,8 mld. Zároveň rostl i počet samotných výzkumníků. V roce 2020 půjde do vědy 58 mld. korun nejen z veřejných zdrojů, ale dalších 70 se očekává z privátních zdrojů. Prosazení vládní novely zákona č. 130/2002 Sb., o podpoře výzkumu, experimentálního vývoje a inovací, zaměstnávání zahraničních expertů a pracovníků v oblasti vědy, výzkumu, inovací a průmyslu. Příprava programu The country for the future, na to vyhradilo Ministerstvo průmyslu a obchodu celkem 6,1 mld. korun na období 2020 - 2027 a program klade důraz na mentoring start-upů, spin-offů i práci jednotlivců. Ministerstvo průmyslu a obchodu v letošním roce odstartovalo program Trend na podporu průmyslového výzkumu a experimentálního vývoje. Tento projekt realizuje Technologická agentura České republiky. Odpočty na vědu a výzkum, důležité pro firmy. Letos v březnu vešla v platnost také novela pro pravidla daňových odpočtů na výzkum a vývoj, změnil se tak celý proces uplatňování odpočtů a důraz byl kladen především na snížení jeho administrativní náročnosti.
Investiční pobídky. 6. září vstoupila v platnost nová úprava zákona č. 72/2000 Sb., o investičních pobídkách, a to je přesně to, o čem jsem mluvil před chvílí, že jsme skončili s tím, že budeme dávat pobídky montovnám nebo investicím, které nejsou hightech a že se chceme soustředit na technologická centra nebo centra strategických služeb.
Dále co se týká inovační strategie, na začátku tohoto školního roku se žáci druhého stupně na vybraných školách poprvé seznámili s novým předmětem technika. Ve školním roce 2022 - 2023 by předmět přitom měl být plošně zaveden do všech základních škol v České republice. Příprava duálního vzdělávání - kromě běžné výuky aktivně probíhá také tzv. učení v praxi a žáci se připravují přímo ve firmách, o tom taky mluvíme strašně dlouho. Zahájen pilotní projekt tandemové výuky s humanoidem. V rámci iniciativy umělé inteligence je tak nasnadě zavedení podobného projektu s humanoidní bytostí. Mimochodem Česká republika podala žádost o dvě centra Excelence na Evropskou unii z hlediska umělé inteligence, protože my jsme jediní v regionu, kteří skutečně mají 500 vědců na umělou inteligenci a určitě musíme bojovat za to, abychom získali aspoň jedno centrum, protože Evropská unie uvažuje jenom o čtyřech centrech.
Takže realizace strategie umělé inteligence je jedna z národních priorit. Celková podpora inovačního ekosystému, jehož úkolem je podporovat univerzity, vědeckovýzkumné instituce, startupy, či spin-off projekty v oblasti informačních a komunikačních technologií. Dále budování strategických inkubátorů v oblasti mobility, umělé inteligence, cirkulární ekonomiky, ale případně také bezpečnosti, FinTech a tak dále. Mladé startupy a menší firmy tady mohou získat dostupnější kanceláře, technologickou podporu, laboratoře, zázemí, možnost spolupráce s českým průmyslem.
Vytvoření finančního nástroje Expanze - program pro podporu zavádění inovací, například v oblasti cirkulární ekonomiky, zvýhodněné úvěry pro malé a střední podniky, ale stejně tak program vhodný pro startup společnosti - program od Českomoravské záruční a rozvojové banky. Vytvoření koncepce českých národních expozic, jednotné komunikace České republiky na domácích a zahraničních výstavách a veletrzích pod značkou Czech Republic: The Country for the Future. Expozice na veletrzích v České republice - a poprvé jsme to viděli v Brně a byla tam fantastická expozice, kde poprvé všechny instituce vystoupily a představovaly v jednom pavilonu.
Digitalizace - příprava projektu 5G. V srpnu tohoto roku se na Ministerstvu průmyslu a obchodu konala jednání ohledně nástupu implementace a rozvoje sítě 5G. Dále Internet do každé obce - realizace projektu na pokrytí bílých míst. I v roce 2019 se český venkov ještě čas od času potýká s nedostatečným připojením k internetu. Ministerstvo průmyslu a obchodu se zapojilo do iniciativy, jejímž cílem zajistit stabilní internetové připojení.
Já bych teď chtěl říct k tomu Národnímu investičnímu plánu. Je neuvěřitelné, že my něco vymyslíme - a naštěstí tedy unikl do médií ten špatný Národní investiční plán. Pan poslanec Michálek nás už zažaloval, že mu to nechceme dát. Tak my ho samozřejmě představíme, jak jsme slíbili 16. prosince v pondělí, slíbil jsem, že ho do Vánoc představíme. V podstatě je to vlastně inspirace z historie. Proč my obdivujeme Jana Antonína Baťu, nebo Tomáše Garrigua Masaryka, Švehlu a tak dále? Oni měli jasnou vizi, jak budovat stát. Baťa to i napsal: "Budujme stát pro 40 milionů."
A my jsme se inspirovali a připravili Národní investiční plán České republiky, první v historii. A je to investiční potenciál naší země, který by měl fungovat nejen pro tuto vládu, ale pro všechny další. Tady se někteří kolegové už připravují na pozice ministrů a premiérů, no tak, když tam přijdou, tak se zkrátka na to podívají a budou mít aktuální stav, jak se čerpá z toho Národního investičního plánu. A proč jsme to udělali? No, protože za posledních 30 let čeští politici naprosto rezignovali na jakékoliv dlouhodobé plánování strategických investic a nedokázali tak využít dlouhodobý potenciál naší země a našich lidí.
A je velká škoda, že jsme nevyužili hlavně období do roku 2000, kdy ještě neexistovaly kraje a nebyli jsme součástí EU. Určitě by to bylo jednodušší například z hlediska výstavby a investic. A tehdá ještě naše legislativa nebyla tak komplikovaná a všechny strategické infrastrukturní stavby šlo stavět rychleji, než dnes. Když jsem byl teď na Ukrajině, tak oni za 70 dní přijali 83 zákonů, za 70 dní 83 zákonů. To je skvělý. Tady kolik zákonů čeká v řadě, tak to víte sami líp, než já.
My jsme to vymysleli vlastně na základě těch výjezdů do krajů. A tam znovu opakuji, že jsme slibovali jenom dvě věci - magnetickou rezonanci v Kroměříži a mateřskou školku v Semilech. A to jsme splnili. Takže nevím, proč mi někdo říká, že jsme něco slibovali. Ne, to je potenciál, to je potenciál. My jsme to teď změnili. Původně to bylo do roku 2030, ale jelikož máme za sebou 30 let svobody a demokracie a příští rok je 2020, tak jsme to změnili na kompletní investiční potenciál naší země do roku 2050, takže dalších 30 let.
A tento plán by měl sloužit příštím premiérům, ministrům, hejtmanům, starostům, prostě všem veřejných investorům. A měl by sloužit jako další podpora našeho ekonomického růstu, který byl doposud tažen jedině tou spotřebou a exportem. A my musíme investovat. A samozřejmě v minulosti byla různá usnesení vlády. Já si pamatuji na zámek v Litomyšli, že tam bylo nějaké usnesení, že se opraví, myslím v roce 2002, nebo Kvasiny 2014. No, ale když se to nedostane do rozpočtu, tak potom taková usnesení vlády se nedají vlastně plnit.
Takže my musíme mít jasnou dlouhodobou vizi o tom, do čeho v krátkodobém, střednědobém a dlouhodobém horizontu budeme investovat. A stejně tak musíme vědět, jaké podmínky musí investiční projekt splnit. Takže to není plán o financování, to je jenom potenciál. A samozřejmě každý rok, když se bude dělat rozpočet a rozpočtový výhled, no tak ten ministr se zkrátka na to podívá, uvidí, v jaké fázi, nebo jaké situaci, jsou ty jednotlivé projekty a podle bude vyjednávat rozpočet, nebo bude realizovat PPP projekty.
Já pevně doufám, že už konečně uděláme ten PPP projekt na dálnici na Strakonicku. A teď i na základě rozhovoru s ŘSD jsem identifikoval - skvělý PPP projekt by byl, když stavíme dálnici Hradec - Ostrov, tak ten úsek Ostrov - Mohelnice, to je šílený úsek, to je 70 kilometrů - a to by byl ideální PPP projekt, ano. Protože my zkrátka - ta masa potenciálu těch investic je obrovská. A ty naše zdroje jsou český rozpočet, evropské peníze, PPP, Národní investiční fond, možná financování z Evropské investiční banky a tak dále.
Takže smyslem Národního investičního plánu je shromáždění veškerých investičních možností na jednou místě, kdy se vytvoří zásobník. A při vyjednávání o těch rozpočtech se to bude řešit. Takže tím, že to uniklo, tak jsme viděli už tu reakci. Hlavně Piráti už to kritizují a nechápu proč, nechápu proč. Protože to je projekt pro všechny a nevím, co je na tom ke kritizování.
My samozřejmě i v té preambuli toho Národního investičního plánu vyzýváme všechny občany naší země, aby se s tím zkrátka seznámili a aby nás informovali, jaké projekty v Národním investičním plánu chybí, nebo jsou tam navíc, aby nám zkrátka dali na to názor, abychom uskutečnili nějakou formu národních konzultací. Tak to je ten Národní investiční plán. Nechápu, proč se z toho zase dělá nějaká aféra. Škoda, že jsme ho neměli už v roce 90, tak možná by to dneska u nás vypadalo z hlediska infrastruktury úplně jinak.
Teď digitalizace. My digitalizujeme. Rozhýbali jsme zamrzlou elektronizaci státní správy a začíná to být vidět. Vše, co v této věci dnes děláme, směřuje k tomu, abychom zpřístupnili služby státu občanům, podnikatelům a firmám moderním způsobem bez zbytečného papírování, rychle a efektivně. Rok od přijetí strategie Digitální Česko, připravené vládním zmocněncem Vladimírem Dzurillou, jsme rozběhli klíčové projekty a ty začínají přinášet první výsledky. Držíme připravený Národní architektonický rámec a Národní architektonický plán, dva klíčové standardy pro státní správu, které dávají návod, jak dělat IT. 
Nemáme v plánu budovat čtrnáct eGovernmentů pro každý rezort, ale jeden centrální eGovernment v rámci jednotného řízení. Máme tři klíčové dokumenty: Informační koncepce České republiky, Národní architektonický rámec a Národní architektonický plán. Všechny rezorty se musí dát do souladu. Budeme mít jednu platební bránu, jednu datovou schránku, jeden systém na přihlašování. Když jsem v dokumentech, máme desítky strategií, které se vážou k digitalizaci. V příštím roce začnou ubývat. Zahájili jsme projekt k tomu, abychom nechali jenom ty nutné a pozavírali všechny staré a neplatné strategie.
Legislativa - co není v legislativě, to nemůžeme dělat. Proto je tak důležitý zákon o právu na digitální službu, který nám spoustu překážek odstraňuje. Staví mimo jiné digitální jednání na rovnocennou úroveň s jednáním fyzickým, umožňuje nám sdílení dat mezi systémy. Co nám přinese? Předvyplněné formuláře. Ukládá vytvořit katalog služeb do jednoho roku, mít plán a ten pak do čtyř let realizovat. Do pěti let budeme mít všechno digitální. Nastavujeme systém, který zdědí další vlády a budou na něm stavět. Na zákon o právu na digitální služby navazuje dalších 150 zákonů. Všechny finalizujeme a 15. ledna 2020 začínáme připomínkový proces. Nikdy nebylo v oblasti digitalizace tolik legislativních změn. A nebojím se tvrdit, když se tento proces ukončí, že máme nejlíp uchopenou legislativu k digitalizaci na světě. Máme nové věci, ale posouváme i stávající. Předělali jsme datové schránky na uživatelsky přívětivější. Narostlo nám jejich používání, měsíční průměr je 8 mil. zpráv. Uživatelů je přes 1,4 mil. Podání přes datové schránky jsou dnes stovky.
Portál občana. Brána do světla on-line služeb, dostupný 24 hodin denně, sedm dní v týdnu. Vidíme v něm doklady a jejich platnost, zůstatek bodů k našim řidičským schopnostem, výpis ze živnostenského rejstříku, výpis z katastru nemovitostí, služby České správy sociálního zabezpečení, Finanční správy a ještě více. Připojujeme a připojíme všechny portály ministerstev, připojujeme města, ať máme komunikaci se státem jednodušší. Máme tam funkční notifikace, takže dostanete zprávu, že vám končí doklady nebo technická. Připravujeme výběrové řízení na platební bránu, jedno centrální místo, státu zaplatíte tak, jak jste zvyklí, v e-shopu. Narazili jsme ale na to, že stále máme málo občanů využívajících elektronickou identitu. Momentálně jich je 550 tis., a to je strašně málo. Dali jsme se dohromady s bankami a výsledkem je dnes schválený zákon o bankovní identitě - BankID. Po přijetí odpovídající legislativy a přípravě systému bankami se bude moci do Portálu občana přihlásit 5,5 mil. lidí stejně tak jednoduše jako do svého elektronického bankovnictví. Začínáme úplně novou éru v tom, jak se budou využívat služby, již za rok tato revoluční změna. Jak jsme slíbili, vzor Estonsko, tam lidi už na úřady de facto nechodí.
Slíbili jsme tři klíčové zákony v tomto roce, a tady je třetí, dnes schválená legislativa k digitálně technickým mapám, což je předpoklad ke zrychlení stavebního řízení. Kromě map vznikne i Portál stavebníka, Datové úložiště kolaudací a Rozhodnutí vyjádření dotčených orgánů, Datové úložiště projektové dokumentace a Národní geoportál územního plánování. Na návrhu pracovali zástupci MMR, dopravy a další spolu s katastrálními úřady, kraji, městy, odbornými organizacemi a privátním sektorem, včetně poslanců napříč politickým spektrem. Pokud vím, tedy hlavně pan Kupka a paní Kořanová. Digitalizace procesu schvalování se společně s rekodifikací stavebního zákona stává průlomem ve změnách stavebního řízení. Víme, že proces stavebního řízení u nás trvá dlouho, měníme to a velká část je po dnešku legislativně vyřešena. Velký posun ve zdravotnictví by pak mělo znamenat v příštím roce předpokládané schválení legislativy k digitalizaci zdravotnictví. Hotové paragrafové znění, čekáme diskusi a následná implementace nás posouvá o pořádný kus dál.
Od 1. ledna 2020 spouštíme eNeschopenku. Veškerá data mezi lékařem, zaměstnavatelem a pacientem budou digitální. Dáváme již jenom jeden doklad, a to potvrzení neschopnosti pro pacienta. I to změníme a občan dostane potvrzení do datové schránky. Stejně tak pracujeme na Portálu Ministerstva dopravy, Portálu podnikatele a dalších. Každý rezort bude publikovat služby, které budou dostupné občanům on-line. Základem budou předvyplněné formuláře. Taky digitalizujeme vnitřek úřadů a snažíme se digitalizovat jejich postupy, například projekty eLegislativa, eSbírka, eJustice a tak dále. Dalším důležitým portálem je Portál MOJE daně. Už dnes můžeme podávat daně elektronicky. My se snažíme, aby, když už se rozhodnete podat daně tímto způsobem, bylo co nejvíce údajů předvyplněných. Ve čtvrtém kvartálu příštího roku spustíme první etapu a následně budeme rozvíjet dál. Celá digitalizace je také příležitost k velké revizi. V rámci controllingu děláme evidenci všech systémů a nákladů na IT za všechny rezorty, abychom přesně věděli, kam jdou peníze. Budeme přesně vědět, na co rezorty peníze mají, na co potřebují a co za investované peníze dostaneme. Tady taky připomínám, že vláda na příští rok vyčlenila 492 mil. nad rámec rozpočtu rezortu na digitalizaci. Rezorty peníze dostaly, toto jsou peníze na služby, které budou používat všechny rezorty.
Investice do Czech POINTu, základních registrů, plán realizace zákona o právu na digitální službu, Portál občana, ale taky Portál podnikatele a kontrolní web. Digitalizace však není jen o státní správě, patří sem digitální ekonomika a vlastně celá digitální společnost. Na tomto poli se hodně angažujeme, aby nám v porovnání v jinými státy přestal ujíždět vlak. Vytvořili jsme Digital Innovation Hubs, Centrum pro digitální inovace, což je neziskový subjekt s cílem podporovat digitální transformaci společnosti, zejména malých a středních podniků, organizaci veřejné správy a vzdělávacích institucí. Máme národní strategii umělé inteligence a usilujeme o vybudování centra excelence v České republice. Máme studii potenciálu nových technologií blockchain. Hodně se věnujeme rozvoji konceptu Smart Cities. Tlačíme hodně na budování a rozvoj sítí 5G v České republice. Máme k tomu Akční plán 2.0, který si klade za cíl zjednodušit a zlevnit výstavbu sítí. Udělali jsme revoluční kroky, které nás posunou dál. A na jednání Tripartity nás dokonce pochválili.
Jednou z klíčových strategií je pro nás samozřejmě školství. My jsme jasně prohlásili v programovém prohlášení vlády, že na školství nám mimořádně záleží. A my samozřejmě to, co je tam napsáno, splníme - v programovém prohlášení vlády. A je potřeba si ještě připomenout, co jsme udělali z hlediska změny financování regionálního školství. Na plynulý přechod na rozvoj způsobu financování jsme připravili MŠMT tři rozvojové programy. Za prvé Rozvojový program finanční překrytí přímé pedagogické činnosti učitelů se zohledněním provozu mateřských škol. Od ledna 2019 mohly mateřské školy zajistit překrývání učitelek ve všech třídách, od září pak i prodloužit dobu provozu. Na rozvojový program byly zajištěny finanční prostředky ve výši 1,8 mld. Základní a střední školy pak mohly od 1. 9. 2019 na základě dalšího rozvojového programu více dělit výuky dle vlastní potřeby do výše takzvaného PHmax. Na rozvojový program byly zajištěny finanční prostředky ve výši 0,7 mld. korun. Rozvojový program Částečné vyrovnání mezikrajových rozdílů odměňování pedagogických pracovníků mateřských, základních a středních škol, konzervatoří a školních družin v roce 2019 byl celoroční a byl cílený na částečné vyrovnání mezikrajových rozdílů nenárokové složky platu pedagogů. V rozvojovém programu bylo již na jednotlivé kraje rozepsáno celkem 1 mld. 52 mil. Změna financování je pro rok 2020 v rozpočtu MŠMT dostatečně finančně zajištěna. Vedle objemu na 10 % navýšení platů všech rozpočtových pedagogických pracovníků a cca 10 % navýšení platů všech rozpočtovaných nepedagogických zaměstnanců, to znamená 11 mld. 95 mil. pro pedagogy a 2 mld. 274 mil. pro nepedagogy, je v rozpočtu 2020 zajištěno nad rozpočet 2019, a to 600 mil. korun na zvýšení kvality vzdělávání díky prostoru danému PHmax, to znamená dělení hodin a skupinová výuka, a 400 mil. zvýšení kvality vzdělávání díky zajištění překryvu učitelek mateřských škol a prodloužení doby provozu mateřských škol. 
1 009 milionů model nepedagogických zaměstnanců, zvýšení počtu pedagogů o 10 % v mateřských školkách a o 10 % v základních školách a o 5 % ve středních školách. Samostatně je také plně pokryt nárůst pedagogické práce spojené s růstem výkonů v regionálním školství o 1 738 milionů na nové třídy. Pro rok 2021 MŠMT samozřejmě pokračuje ve strategii a bude to systémové navyšování dalších nárokových složek k platu a celkové zvyšování podílu na tarifních složek pedagogických pracovníků, v oblasti ostatních neinvestičních výdajů, tedy prostředky zejména na učebnice, učební pomůcky a další vzdělávání pedagogických pracovníků.
Je potřeba zjednodušit legislativně exekutivně způsob financování cestou současných rozvojových programů. Změna financování si klade za cíl umožnit školám financovat z finančních prostředků, které získávají ze státního rozpočtu další náklady související se vzděláváním, které v současné době tíží především rodiče s nízkými příjmy. Jedná se například o školy v přírodě, lyžařské a další sportovní pobyty. Změna zároveň povede ke zjednodušení administrace financování povinných plaveckých kurzů.
Na interpelacích jsme měli debatu s paní kolegyní o tom, že dáváme málo peněz do školské infrastruktury. Tak já to tady mám rozepsané - jesle, mateřské školky, základní školy, střední školy - od roku 2014, kdy jsem zavedl ten program na Ministerstvu financí, který vytvořil vlastně kolem Prahy ve Středočeském kraji až 15 tisíc míst. Pro žáky jsme investovali téměř 26 miliard korun, z toho 7 miliard ze státního rozpočtu a téměř 19 miliard z Evropy. A postupně jsme měnili podle požadavků, proto jsme i jezdili do těch krajů. A je jasné, že teď nás čeká analýza dětských skupin, mateřských školek, jejich dostupnost, protože zkrátka po tom, co jsme za první vlády dělali daňové slevy pro pracující rodiče na první, druhé a třetí dítě, musíme umožnit našim ženám, aby se vrátily do práce, pokud chtějí samozřejmě, a vytvořili jim podmínky a to zázemí, aby zkrátka měly kam dát své děti. Takže to je samozřejmě cíl.
Ještě k těm projektům, co jsme měli na Ministerstvu financí, 151 obcí dostalo 4 miliardy. A ten program, i když původně jsme nechtěli pokračovat, budeme pokračovat dál. Ty programy jsou samozřejmě roztříštěné mezi finance, školství a MMR.
Teď bych chtěl něco říct ke zdravotnictví. Zdravotnictví před naším nástupem se nazývalo černá díra na peníze. Bylo zatíženo korupcí, četli jsme to v korupční zprávě Evropské komise z roku 2013. A s ministrem Vojtěchem Adamem přišla nová éra českého zdravotnictví. A byli jsme spolu na Ministerstvu financí a za tu dobu, když jsem mu v roce 2014 řekl, že 300 miliard teče přes zdravotnictví, aby se na to podíval, tak si myslím, že má velice dobrý přehled.
A do zdravotnictví - a před chvílí jsem to tady ukazoval (ukazuje nějaký graf) - nateče 350 miliard. 350 miliard. To je o 120 miliard víc, než když skončila pravice. A historicky je to historická výše prostředků do zdravotnictví. A myslím si, že naši doktoři, kteří jsou jedni z nejlepších na světě v jednotlivých profesích, jako je kardiologie, neurologie, a dalších, si to zaslouží. A taky si zaslouží, aby pracovali v nemocnicích, které jsou zainvestované. Takže 350 miliard. A je potřeba připomenout, že teď to budou dva roky, co jsme nastoupili na ten resort. A na zdravotní péči příští rok půjde rekordních 35 miliard navíc.
Pan ministr zdravotnictví narovnal systém tvorby úhradové vyhlášky, která je již druhým rokem, vznikla na základě konsenzu celého zdravotnictví a podle zákona. Odmítli jsme pokračovat jak naši předchůdci v tvorbě vyhlášky za zavřenými dveřmi. Úhradová vyhláška je nyní výsledkem kompromisu mezi poskytovateli zdravotní péče, zástupci zdravotních pojišťoven, v rámci dohodovacího řízení, které respektujeme a vážíme si ho. A já jsem se také účastnil toho řízení, když jsme zjistili, že i když jasně říkáme, že platy v nemocnicích mají určovat ředitelé, že těch 1 500 Kč musíme taky zohlednit v úhradové vyhlášce. Apelujeme taky na zdravotní pojišťovny, aby prostředky systematicky směřovaly do zvýšení kvality a dostupnosti zdravotní péče. A to se nám daří. Tento přístup pocítí pacienti formou kratších čekacích lhůt, delších ordinačních hodin, modernějšího vybavení a dostupnějších terapií.
Středem našeho zájmu je samozřejmě efektivita hospodaření našich nemocnic. Rozvíjíme společně nákupy nemocnic. V pilotním projektu začaly všechny naše velké nemocnice nakupovat společně vybrané léky a materiál a tři z nich i drahé přístroje. Díky tomu jsme jen v pilotu dosáhli úspor ve výši 200 milionů. A budeme společné nákupy rozšiřovat. Kromě toho jsme dali jasná pravidla veřejným zakázkám a problematicky vnímaným zpětným bonusům.
Také investujeme do rozvoje nemocnic. Připravujeme 7 strategických investic ve výši 12 miliard. Tady je mám. (Ukazuje další papír.) Máme na to takovýhle plán. 12 miliard. A z toho ze státního rozpočtu je 8,5 miliardy a vlastní zdroje nemocnic 3,1 miliardy.
IKEM - to jsme schválili. IKEM může připravovat soutěž. IKEM, vážení, je jedno ze tří nejlepších transplantačních center v Evropě. Berlín, Vídeň, IKEM Praha. 508 transplantací. Skvělé výsledky. Obrovské renomé. Po celé Evropě a na světě. Samozřejmě cílem IKEMu je vybudování plnohodnotného urgentního příjmu a dalších chybějících kapacit prostřednictvím výstavby dvou pavilonů integrovaných do jedné budovy a funkčně propojených se stávajícím provozem.
Fakultní nemocnice Plzeň. Tam jsme nedávno... Samozřejmě všechny tyhle nemocnice my navštěvujeme s panem ministrem. Schváleno. Výstavba pavilonu chirurgických oborů za 1,7 miliardy. Cílem je soustředit veškerou zdravotní péči do lochotínského areálu. Už mají skvělý urgentní příjem. Skutečně špička. Taky dokončují psychiatrickou kliniku.
Fakultní nemocnice Brno. Ta bohužel patří mezi nemocnice, které mají finanční problémy. A ty samozřejmě jako řešíme. K tomu se ještě dostanu. Cílem je sloučení v současnosti oddělených pracovišť Bohunice a Obilní trh v jeden kompaktní a funkční celek s návazností na komplement.
Fakultní nemocnice Olomouc. Skvělá nemocnice. Úžasná. Rekonstrukce a dostavba hlavní budovy. Cílem je soustředit maximum spolu souvisejících odborných provozů do optimální plochy.
Všeobecná fakultní nemocnice Praha. Ta bohužel má taky finanční problémy. Výstavba nového sdruženého objektu. Cílem je soustředit energetické provozy. A na tuto nemocnici se v minulosti bohužel zapomnělo. Tepelné hospodářství. Vyšetřovací a výzkumné laboratoře. Fakultní transfúzní oddělení. Takzvané čisté provozy ústavní lékárny do nového sdruženého laboratorního provozního pavilonu s centrálním areálu. (?) 
Fakultní nemocnice Hradec Králové, skvělá nemocnice. Modernizace chirurgických oborů, cílem je efektivní koncentrace chirurgických oborů včetně vazeb na příslušné komplementy do modernizovaného centra. No a Thomayerova nemocnice - ta má smůlu. Tu nám postavil Tomáš Garrigue Masaryk v roce 1918 a nějak jsme na ni moc zapomněli. Takže tahle nemocnice skutečně není v dobrém stavu a plicní klinika, kde máme jednu z nejlepších odborníků, paní profesorku, v Evropě, tak to skutečně vypadá hrozně. My samozřejmě máme jasný plán, protože v Praze, když vidíte, jak vypadá Motol, Homolka, IKEM a podíváte se na Thomayerku, Královské Vinohrady a Bulovka - nejlepší nemocnice v Evropě 1931, tak to je katastrofa, ten rozdíl. Takže musíme narovnat ty investice. Musíme zabezpečit všem lékařům a pacientům hlavně normální prostředí. Aby, když přijdou do nemocnice a vidí tu hrůzu, aby z toho nebyli v totální depresi.
Velmi zodpovědně jako vůbec první vláda se věnujeme současné největší výzvě zdravotnictví, a to je řešení nedostatku lékařů a sester. Klademe důraz na kontinuální a cílený růst platů, navýšili jsme kapacity lékařských fakult. Já jsem byl první premiér, který si zavolal děkany ke mně na Úřad vlády. A je neuvěřitelné, že vlastně každý rok se nedostalo na lékařskou fakultu 2 500 studentů, kteří udělali přijímačky. Tak jsem se ptal, proč. No protože nejsou pedagogové. A proč nejsou pedagogové? No protože nejsou peníze! Jak to, že nejsou? No tak za hodinu jsme to rozhodli. Od září 2018 dostali 138 mil. a udělali jsme program, vládní program podpory oboru všeobecné
lékařství. Sedm miliard pro lékařské fakulty do roku 2029 s cílem navýšit počet studentů o 15 %. A aktuální sběr dat provedený lékařskými fakultami a ÚZIS ukázal, že fakulty tento závazek naplnily a celkově navýšily počty studentů v prvních ročnících studia všeobecného lékařství už o 20,5 %, což je 379 studentů navíc. Já nechápu, proč to v minulosti nikdo neudělal. Stěžujeme si, nemáme dostatek lékařů, a tady vlastně studenti chtěli studovat, nemohli, protože nebyli pedagogové. Takže to je vyřešeno.
Samozřejmě, sestry jsou velký problém. Ale to se snažíme taky řešit samozřejmě nejenom motivací, ale všeobecně ten problém našeho zdravotnictví je to, že tady jsou nemocnice, které patří státu, které patří krajům, každý ten kraj je jiný, je tam jiný ředitel, je tam jiný hejtman, ještě do toho města. Řešili jsme Rumburk, Litoměřice, takže bylo by skutečně dobré, když už to máme tak roztříštěné, aby to bylo aspoň na dvou místech. Na dvou místech - tzn. stát a kraje. A samozřejmě bychom potřebovali s těmi kraji lépe spolupracovat.
Kontinuální růst platů. Lékaři, sestry, to už jsem ukazoval, si od roku 2014 významně polepšili. Průměrná odměna lékaře vzrostla o 32 % a odměna zdravotní sestry dokonce o 41 %. Podle dat Ústavu zdravotnických informací a statistiky překročí v roce 2019 průměrná odměna lékařů částku 84 tisíc a odměna sester 43 tisíc. Ale tím, že je jich nedostatek, samozřejmě ten systém se požírá. Protože když jsme byli v Bílovci, tak tam ty sestry chudinky berou podstatně méně než v Ostravě, takže Ostrava si bere sestry z Bílovce, atd. Takže bohužel. A v přepočtu na průměrnou mzdu se plat lékaře a sestry v České republice v mezinárodním srovnání vyrovnal průměru Evropské unie. V minulém roce jsme sestřičkám a sanitářům ve směnách přidali 2 000 korun, protože právě u těchto pracovníků byl nedostatek palčivý. Pro příští rok si významně polepší sestry v domácí péči, plat jim může vzrůst až o 10 000 korun měsíčně.
Za další, máme novou koncepci rezidenčních míst pro lékaře. Změna financování specializačního vzdělávání prostřednictvím rezidenčních míst, předatestační příprava mladých lékařů, ta místa jsou dobrovolná. Cílem je řešit nedostatek lékařů v konkrétních specializacích, motivace poskytovatelů zaměstnávání mladých lékařů, jednak motivace mladých lékařů k práci v těchto regionech. Návrh obsahuje příslib, že lékař u poskytovatele zdravotních služeb, resp. v daném regionu zůstane zaměstnaný i po získání specializované způsobilosti. Za další, stipendia pro lékaře. Rozjíždíme poskytování stipendií studentům zdravotnických oborů přímo řízených organizací ministerstva. V současné situaci na trhu práce je to jedna z aktivních forem získávání pracovních sil. Za další, zlepšení dostupnosti a prostupnosti specializačního vzdělávání lékařů. Aktuálně byly dokončeny všechny vzdělávací programy pro obory specializačního vzdělávání lékařů, dříve základních oborů, a u většiny z nich došlo ke zkrácení délky specializačního vzdělávání a zároveň ke zvětšení dostupnosti vzdělávání, tzn. že se může vzdělávat delší dobu na pracovišti nižšího typu a jsou zkráceny i délky povinné praxe ve fakultních nemocnicích.
Ministerstvo prosazuje tzv. zásuvkový systém, což bude znamenat možnost započítání odborné praxe ve specializačním oboru do nástavbového oboru. Tím dojde i ke zkrácení vzdělávání v nástavbových oborech a bude tak možné zajistit více odborníků. Dále Ministerstvo zdravotnictví poprvé v historii připravilo právní předpis, kterým upravilo kompetence lékařů na získání odborné způsobilosti absolventů lékařských fakult a dále chystá právní předpis, který ukotví kompetence i po absolvování základního kmene. Za další, projekt Ukrajina, pro lékaře. Projekt, který má za cíl umožnit pracovat u nás vysoce kvalifikovaným zahraničním pracovníkům. Ministerstvo zdravotnictví se do tohoto projektu zapojilo v polovině roku 2016. Od této doby jsme zařadili celkem 278 lékařů a 477 nelékařských pracovníků. Ministerstvo zdravotnictví dále v předešlých letech provedlo změny v systému aprobačních zkoušek. Ústní část aprobační zkoušky lékařů byla na základě podnětů z veřejnosti rozdělena do dvou dnů a současně dochází k započítávání již úspěšně složených předmětů ústní části aprobační zkoušky. Tyto změny by měly zajistit vyšší úspěšnost uchazečů u aprobační zkoušky a současně zaručit kvalitu poskytování zdravotních služeb v České republice.
Dotace pro praktické lékaře a zubaře v odlehlých oblastech. My skutečně máme velký problém v některých oblastech. My jsme dokonce jednou hledali šéfa interny a nechtěl ani za 250 tisíc. Takže je to problém. A cílem je samozřejmě motivovat zubaře ke zřízení praxí i v méně atraktivních oblastech, takže teď máme to, co jsou ty dotace, zubařské ordinace, počet dotací, 22, celková částka 24,6 mil. korun. I praktikům po celé České republice, takže dohromady, ukážu vám ještě dotace pro ordinace praktických lékařů. (Ukazuje tabulku.) Počet dotací 48, celková částka 16,5 mil. korun. Ano, my chceme skutečně, aby všude byla dostupná lékařská péče. (Ukazuje tabulku.) Takže celkově je to 70 ordinací zubařů a praktiků po celé České republice v celkové výši 41 mil. korun. A to si myslím, že je skvělá zpráva pro skoro 100 tisíc občanů, pro které je nyní zdravotní péče daleko dostupnější. Já jsem byl na Šluknovsku a to je problém, ten Rumburk. To musíme dořešit. A já doufám, že Krajská zdravotní to vyřeší. Protože jsem přesvědčen, že kraje, pokud to není ve vlastnictví státu, by to měly mít kraje.
Dále, pracovní skupina pro personální stabilizaci hledá systémové řešení. Byla zřízena ministrem Vojtěchem po jeho nástupu jsou v ní zastoupeni zaměstnavatelé i odbory. Za další, reforma primární péče. Větší atraktivita profese praktického lékaře. Cílem je posílit roli praktických lékařů v systému tak, aby byly branou pacienta do systému zdravotní péče. Praktik by měl odbavit většinu běžných problémů a až ve skutečně těžkých případech pacienta nasměrovat ke specialistům k převzetí péče o některé chronické pacienty. 
Není možné, aby všechno chodilo jen do nemocnic. Větší atraktivnost oboru pomůže řešit nedostatek praktických lékařů.
Za další. Zlepšení pracovních podmínek, snižování administrativní zátěže zdravotnických pracovníků. Zdravotníkům chceme práci maximálně zjednodušovat. Snižujeme administrativu a připravujeme také elektronizaci zdravotnictví, díky které odpadnou další zbytečné byrokratické kroky. Elektronické zdravotnictví přinese komfort nejen zdravotníkům, ale i pacientům a urychlí sdílení dat. Návrh zákona o elektronizaci zdravotnictví bude předložen na vládu nejpozději do konce března 2020.
Je také hrozně důležité, aby každý pracovník, každý zdravotník dělal tu práci, ke které je kvalifikovaný, aby fungovaly týmy od pomocného a nižšího zdravotnického personálu, přes praktické a všeobecné sestry až po lékaře. Administrativu pak mají zajišťovat administrativní pracovníci. A proto spouštíme nový kurz Administrativní pracovník ve zdravotnictví.
Za další. Posílení kompetencí všeobecných sester a dalších nelékařských zdravotnických pracovníků. Navyšování kompetencí nelékařských zdravotnických pracovníků je celosvětovým trendem. Záměrem je posílit samostatnost a odpovědnost sester tam, kde mají sestry větší autonomní a samostatnou roli, to je v úsecích zdravotní péče poskytované ve vlastním sociálním prostředí, dlouhodobé a následné zdravotní péči, hospicové péči. Konkrétně usilujeme o to, aby sestra mohla předepisovat některé zdravotnické prostředky, například (inkontinenční) pomůcky, pleny, podložky, stomické pomůcky, kompresivní punčocháče atd.
Za další. Psychosociální podpora, prevence negativních dopadů psychické a fyzické zátěže. Cílem je udržet ty stávající pracovníky, musíme se u nich zaměřit také na zachování dobrého zdravotního i psychického stavu a nabídnout jim (maximální?). Podpora úpravy pracovní doby, částečných úvazků, navýšení počtu pomocného a nižšího personálu na exponovaných pracovištích, zde především v rukou samostatných zaměstnavatelů. Vytvoření sítě vyškolených poskytovatelů psychosociální podpory a poskytování psychosociální podpory zdravotnickým pracovníkům.
Za další. Zvýšení atraktivity a prestiže nelékařských zdravotnických pracovníků. Motivační a náborová kampaň Studuj zdrávku na podporu zviditelnění nelékařských (zdravotnických) profesí. Vzdělávání v těchto oborech a zvýšení jejich prestiže. Cílem kampaně je přilákat mladé lidi ke studiu na středních a vyšších odborných zdravotnických školách a k práci ve zdravotnictví. Zapojili jsme se také do mezinárodní kampaně Nursing Now se stejným cílem.
A za další. Odměňování žáků a studentů zdravotnických škol za praxi. Řešení je odměňování žáků a studentů, připravujících se na výkon zdravotnického povolání, za jejich odvedenou činnost v rámci odborné praxe u poskytovatele zdravotnických služeb, vyžaduje změnu školského zákona. To je v gesci MŠMT. Naše vláda začala systémově a efektivně řešit dostupnost zdravotní péče. Provedli jsme vůbec první kontrolu, zdali zdravotní pojišťovny plní svou povinnost. A na základě toho jsme navrhli opatření jako je sledování objednacích lhůt a kapacit lékařů či elektronický poukaz na vyšetření. To pojišťovnám umožní lépe zajistit dostupnost péče pro své klienty. Nadále se chceme zaměřit na vytipování indikátorů kvality a jejich sledování napříč všemi druhy poskytovatelů zdravotních služeb v České republice.
Dlouhodobým problémem českého zdravotnictví je špatná organizace péče, která je mimo jiné příčinou přetížených nemocnic. Proto jsme započali reformu, kterou posilujeme roli primární péče a zvyšujeme kompetence praktických lékařů. Cílem reformy je posílit praktické lékaře v systému tak, aby byli branou pacienta do systému zdravotní péče. Praktik by měl odbavit většinu běžných problémů a ve skutečně těžkých případech pacienta nasměřovat ke specialistům či do nemocnic. Jsme přesvědčeni, že se tak významně zlepší organizace péče o pacienta a nemocnicím a specialistům uvolníme ruce.
Rozjeli jsme jeden z nejúspěšnějších IT projektů ve státní správě - elektronický recept. Za pouhý rok se objem elektronických recepců z nuly dostal na sto procent. Také se nám povedlo prosadit jeho klíčovou funkci, a to sdílený lékový záznam pacienta, který ochrání pacienty před špatnými kombinacemi léků a užíváním několika stejných léků zároveň, což má dnes na svědomí významné procento hospitalizací a bohužel i úmrtí.
Reformujeme také péči o duševní zdraví. Úspěšně se nám daří přesouvat péči z velkých nemocnic do center duševního zdraví, kde se o pacienta starají terénní pracovníci přímo v jejich domácím prostředí a pomáhají jim vrátit se zpět do běžného života. Již funguje sedmnáct center, teď jsme schválili další čtyři centra a do příštího roku chceme, aby jich bylo celkem třicet. Cílem je v dalších letech vybudovat síť až sto center. Kromě toho tvoříme síť psychiatrických ambulancí, které budou poskytovat komplexní multioborovou péči a úzce spolupracovat s praktickými lékaři. Zlepší to významně dostupnost péče pro pacienty s duševními problémy. Důkazem, že reforma péče o duševní zdraví je pro nás prioritou, je posun z tématu z ministerské na vládní úroveň, a to v podobě vzniku Rady vlády pro duševní zdraví.
Připravili jsme zcela první koncepci urgentní péče. Poprvé tak bude mít jasnou strukturu a standardy. Vznikne státem garantovaná síť patnácti velkých urgentních příjmů na úrovni krajů a osmdesáti urgentních příjmů na úrovni okresu. U každého z nich bude lékařská pohotovostní služba. Cílem nového modelu je systematicky zajistit péče o akutní pacienty. O akutní pacienty ve všech regionech a v režimu trvalé dostupnosti - 24 hodin, 7 dnů. Úhradová vyhláška pro 2020 počítá pro urgentní příjmy s významnou finanční injekcí - téměř dvě miliardy korun.
Velmi důležitý je pro nás také projekt DRG Restart. O tom se taky mluví tady desítky let. Tedy se chystá, ano, velice dlouho a my jsme jeho přípravu akcelerovali. Máme jasný plán. Všechny nemocnice budou podle něj od roku 2020 nově vykazovat a od roku 2021 se spustí i úhrady. A proto, když dneska zdravotní pojišťovny mají na účtech padesát sedm miliard rezerv a počítám, že ke konci roku budu na šedesáti, tak samozřejmě to jsou ty rezervy pro budoucnost. To jsou ty rezervy na DRG Restart, abychom narovnali ty úhrady. Cílem projektu je dát k dispozici kvalitní klasifikační systém, který umožní objektivně měřit a popisovat poskytnutou péči. Ne, že každá nemocnice za stejný úkon dostane jiné peníze a nikdo ani neví, kdo jaké.
Jako další z legislativních cílů si velice vážně bereme za své zvýšit dostupnost léčiv v lékárnách. Jednak rozšířené možnosti jako doručit náhradní lék, když nastane výpadek ve výrobě a zajistíme jeho dočasnou úhradu. Jednak budeme víc regulovat vývoz léčiv určených původně pro pacienty v České republice a do třetice zavedeme takzvaný emergentní systém zásobování lékáren, který zajistí, když je lék v distribučním řetězci, že bude dostupný (v?) jakékoliv lékárně v České republice. Udivuje mě, že toto téma také nikdo před námi na ministerstvu neřešil. Usilujeme nejen o dostupnější léky, ale také dostupnější zdravotnické pomůcky pro těžce nemocné pacienty. Letos naběhla novela zákona, která přináší celou řadu nově hrazených pomůcek, které si pacienti museli doposud hradit samy. Pojišťovny naloží příští rok na pomůcky o půl miliardy korun navíc.
Další velké téma je léčebné konopí a to je skutečně téma, které jsem řešil velice dlouho. A jak se jmenoval ten pán? (Otáčí se na ministra zdravotnictví.) Já jsem zapomněl... (Ministr zdravotnictví mimo mikrofon: Majzlík). Pan Majzlík a příběh jeho dcery. A to byl ten impuls pro mě. Takže trvalo to dlouho, i taky v Izraeli jsem se snažil získat informace a taky jsme tady udělali skvělou konferenci za asistence izraelských lékařů, kteří jsou už světová špička. Takže od 1. ledna 2020 ulevíme pacientům s chronickou neutišitelnou bolestí, protože jsme prosadili devadesátiprocentní úhradu léčebného konopí. Ne plošně, jak chtějí Piráti, ale na léčení.Pacienti, kteří doposud museli za léčebné konopí platit vysoké částky a bylo tím pádem pro ně ekonomicky hůře dostupné, po změně zaplatí maximálně pár stovek korun jako u jiných léků na chronická onemocnění.
V této problematice ale jdeme ještě dál. Prosazujeme, aby se léčebné konopí mohlo vyvážet, a chceme také rozšířit licence na pěstování. Ještě více tak zvýšíme jeho dostupnost a snížíme cenu. Nyní také pracujeme na zajištění rychlejšího vstupu inovativních léků a léků na vzácná onemocnění do úhrad. Zrychlíme administrativní proces a u léků na vzácná onemocnění zapojíme do rozhodování o úhradě i pacienty a budeme posuzovat také celospolečenské faktory.
Návrh zákona bude předložen vládě ke konci roku. Kromě toho jsme připravili a ve Sněmovně nyní budeme prosazovat novelu zákona o zdravotních pojišťovnách, která zavádí transparentní pravidla voleb do orgánů zdravotních pojišťoven, správních a dozorčích rad. Do připomínek brzy také pošleme novelu zákona o zdravotních službách, která reflektuje aktuální medicínské potřeby ve zdravotnictví a zavádí regulaci léčitelských služeb, stanovuje definici pacientských organizací, center duševního zdraví či upravuje dřív vyslovené přání. Veřejné zdraví je jedním z hlavních témat strategického dokumentu Zdraví 2030, což je komplexní strategie rozvoje zdravotnictví a poskytování zdravotní péče, která reflektuje světové trendy a výzvy, kterým zdravotnictví a společnost bude čelit v následující dekádě. Mimochodem v rámci Národního investičního plánu máme potenciál investic do zdravotnictví 73 mld. Tady mám ještě tabulky (ukazuje) - průměrný plat zdravotních sester, vidíte, jak to stoupá, myslím, že to nemůže nikdo zpochybnit, průměrný plat lékařů. Takže zdravotnictví je priorita.
Pojďme teď na obranu. Dneska je summit NATO. Pan prezident zastupuje Českou republiku a my samozřejmě máme závazky v rámci NATO. Máme závazky a ty v minulosti úplně nefungovaly. Já vám tady ukážu vývoj rozpočtu, kapitoly. Když se podíváte, v roce 2007 byl výdaj na obranu 54 mld., to bylo 1,6 % HDP, tak my, když jsme začínali, 2014, to jsme zdědili, tak to kleslo téměř o 11 mld. a byli jsme na 1,1, ano? Ne, 11,9 mld. pokles. Tady je jednoznačně vidět, jak to stoupá. Na příští rok meziročně je nárůst de facto 9 mld. Ano, naše HDP stoupá, takže my samozřejmě to HDP doháníme, ale dneska není reálné mít 2 %. 2 % dneska by bylo 133 mld. Takže my se tam dostaneme, my jsme se zavázali, 2024, takže takhle jsme to zdědili. A samozřejmě je důležité, abychom zrealizovali ty investice. A ten rozpočet mezi roky 2014 a 2019 se zvýšil o 62 %.
Nárůst rozpočtu na rok 2020 na těch 75,5 mld. je o 13 % oproti 2019. V roce 2021 chceme dosáhnout poměr 1,4 %, v roce 2024 2 %, to už jsem říkal. Narůstá procento rozpočtu, které jde na investice do nové techniky. V roce 2020 půjde na investice přes 18 mld., téměř čtvrtina rozpočtu.
Co se týká nákupů, v roce 2019 od ledna jsme uzavřeli 294 smluv a rámcových dohod na vojenskou výzbroj a výstroj, to vše v celkové hodnotě 17 mld. Mezi ty podstatné patří např. smlouvy na 62 obrněných vozidel Titus za 6 mld. nebo 71 nákladních automobilů Tatra za 600 mil. a ještě do konce roku podepíšeme smlouvy na další strategické projekty za 24 mld., a to konečně 8 mobilních radiolokátorů MADR za 3,5 mld. 30 let po revoluci máme stále ruské radary. Takže konečně to podepíšem, ona ta dodávka potrvá asi dva roky, ale samozřejmě je to ostuda. 12 víceúčelových vrtulníků za 17,5 mld. s DPH, taky máme stále ruské vrtulníky v Náměšti nad Oslavou, byl jsem tam, je to horor. A nakoupíme dva nové letouny CASA za 2,5 mld. s DPH a modernizaci čtyř těchto letounů za 0,5 mld., které už armáda používá. Takže letos za výstroj a výzbroj budeme mít smlouvy za více než 40 mld. 90 % dodavatelů tvoří tuzemské firmy. Armádní zakázky tedy zlepšují bojeschopnost ozbrojených sil a současně dávají našim firmám, našim občanům práci a peníze. 2020 máme v plánu několik smluv se zásadním významem pro zajišťování obrany České republiky a plnění našich závazků v rámci NATO. Bezpečnost našich občanů je priorita! Vidíme, co se děje ve světě. Vidíme, že skutečně je potřeba, aby naše armáda měla moderní techniku. Hlavními projekty roku 2020 je 210 pásových bojových vozidel pěchoty. To je obří zakázka. 50 mld. 52 kusů děl ráže NATO. 15 tis. ručních zbraní české výroby a 4 baterie protiletadlového raketového kompletu SHORAD.
Co se týká našich vojáků, v roce 2014, kdy jsme začínali, tak jich bylo 21 tis. Nyní je jich 25,5 tis. a my se chceme dostat na počet 30 tis. Tady se můžete podívat na platy našich vojáků (ukazuje opět graf), jak jsme to převzali od opozice, 2013 35 tis., odhad na příští rok 51 tis. a ještě větší počty. Takže obrana je pro nás klíčová.
Narůstá taky role aktivních záloh. My jsme s náborem dva roky napřed oproti plánu. Už nyní v aktivních zálohách máme téměř 3 200 příslušníků. V roce 2025 by mělo být 5 000 lidí a v roce 2030 až 10 000, takže 30 000 vojáků, 10 000 záloh. Čeští vojáci - skutečně můžeme být na ně hrdi - patří mezi nejlepší v zahraničních misích. Působí ve 14 zemích na třech kontinentech a jejich služba je skutečně velice, velice kladně hodnocena. Aktuálně máme v zahraničních operacích 700 vojáků, přičemž schválený mandát je 1 191. Mandát je schválený Parlamentem do roku 2020 a Ministerstvo obrany předloží vládě a Parlamentu návrh mandátu na roky 2021 a 2022 v první půlce příštího roku. Nepředpokládáme žádné výrazné změny oproti současnému stavu, ale samozřejmě, jak jsem už vzpomínal, dnes je zasedání NATO v Londýně a ty vztahy po tom, co se stalo v Turecku mezi Spojenými státy a Francií a dalšími, nejsou úplně ideální a je potřeba skutečně si to vyjasnit. Dnes jednotliví šéfové delegací a náš pan prezident bude mít asi tři nebo čtyři minuty na to, aby tam přednesl svůj projev. Já určitě o tom budu mluvit na Evropské radě, protože členské státy NATO, evropské členské státy samozřejmě z hlediska bezpečnosti Evropy je to něco jiného než bezpečnost Spojených států, Kanady nebo Turecka. My samozřejmě sdílíme společné hodnoty, ale z hlediska bezpečnosti určitě nechceme evropskou armádu, ale chceme mít nějakou spolupráci a možná vyjednávat s našimi partnery o nějakém dodatku, který by nám umožnil dělat operace bez toho, abychom dělali takové harakiri, jak byla Sophia operation, kterou jsem navštívil a kde vlastně ten italský admirál mi říká - no teďka jsme NATO - a my jsme šli za dveře a už jsme byli Sophia operation.
Takže smlouva Severoatlantického paktu je ze 4. dubna 1949. Jasně, že tam byly dodatky, ale podle mě je to téma. Je otázka, jestli NATO má být obranný pakt, jestli se nemá změnit i na pakt, který může útočit na mezinárodní terorismus. Já si myslím, že ano.
Místem největšího nasazení zůstává Afghánistán - 325 našich vojáků a samozřejmě situace v zemi je složitá. My se držíme zásady: společně jsme přišli, společně odejdeme. Naši vojáci samozřejmě působí také v Pobaltí. Já v úterý letím do Estonska a navštívím naše stíhače. Naše mise je tam do konce roku v rámci mise Air Policing s gripeny. Celkem tam máme 155 našich stíhačů. V Mali máme 120 lidí a připravujeme se v roce 2020 na převzetí velení mise. V Iráku 40 osob. Cvičíme chemiky a vojenské policisty. A na Sinaji, kde jsem tedy byl s našimi, tam skutečně je chválí všichni, máme už šest let dopravní letoun CASA. Takže obrana, ano my jsme se zavázali a teď to má jasný směr.
Životní prostředí. Jak jsme dělali ty tiskovky s panem Brabcem před odletem do Madridu, tak mi napsali mladí Fridays for Future - já jsem je několikrát vyzýval, že my jim rádi vysvětlíme, co děláme pro záchranu naší planety. Nám záleží na naší planetě a děláme toho dost. Takže já se těším na tu schůzku. Bude u toho i pan Brabec a pan Havlíček a zkrátka my máme jasné plány, ale není možné z jednoho dne na druhý vlastně všechno vypnout a asi by to byl velký problém. Takže pro nás je priorita ochrana klimatu a vše, co s ním souvisí - jak snižování emisí skleníkových plynů, tak adaptace na dopady klimatické změny. A my víme, že ta klimatická změna tady je a že je potřeba to urychleně řešit. Česká republika plní své klimatické závazky vyplývající z Pařížské dohody i z klimatické politiky EU. Utlumujeme těžbu uhlí, připravujeme se na odstavování uhelných elektráren, zvyšujeme podíl energie vyrobené z obnovitelných zdrojů, zvyšujeme energetickou účinnost domů, bytů, služeb, děláme maximum, investujeme do ochrany klimatu. Investice do ochrany klimatu jsou a budou v následujících letech obrovské.
My jsme v pondělí v Madridu o tom mluvili i s předsedkyní Evropské komise a Polsko to vyčíslilo, uhlíkovou neutralitu, řádově na 100 mld. euro a já jsem mluvil cca o 20-25 mld. euro, což je asi 625 mld., protože zkrátka tyto dvě země mají obrovský průmysl, a proto jsme jiní, než když na klimatické konferenci mluví - vedle mě seděl princ Albert z Monaka nebo premiér Andorry nebo Cookovy ostrovy nebo Lucembursko. Ano, to není porovnatelné.
Co je důležité, že Evropa ve svém úsilí nemůže být sama. EU má zhruba 9 % podílu na globálních emisích a v roce 2017 byla třetím největším producentem za Čínou, která má 27 % a Spojené státy mají 16 %. Na 4. místě je Indie s téměř 7 % globálních emisí, na 5. Rusko, které má téměř 5 %. Těchto pět největších znečišťovatelů odpovídá za téměř dvě třetiny všech globálních emisí CO2. V EU je největším producentem CO2 Německo s podílem globálních emisí ve výši zhruba 2,2 %. ČR se spolu s ostatními členskými státy EU zavázala ke snížení emisí skleníkových plynů o 40 % do roku 2030 v porovnání s rokem 1990. Mezi roky 1990 a 2017 Česká republika snížila své emise skleníkových plynů zhruba o 35 % a EU ve stejném období snížila své emise o 22 %. Takže jdeme napřed. Podle aktuálních emisních projekcí ČR splní své závazky v rámci EU do roku 2020 i 2030. Hrozbu pro klima tedy představuje především laxní přístup zemí světa, jako je Čína nebo Spojené státy. To jsou největší producenti skleníkových plynů a zatím to nevypadá, že by to hodlali měnit. Právě naopak. Čína oznámila, že bude investovat do obrovských kapacit uhelných elektráren, které jsou asi stejně kapacitně velké, jak celá Evropa. Takže Čína, Vietnam, Indie, Afrika - všichni jdou úplně opačně.
My se musíme a naše země se musí připravovat na dopady změny klimatu, které mohou být samozřejmě velmi citelné. Ostatně už posledních pět let se potýkáme s extrémním suchem, což patří právě k jednomu z projevů dopadů klimatické změny. Adaptaci na změnu klimatu bereme velice vážně, i když pro média nejsou ta opatření možná tolik atraktivní a mluví se o nich daleko méně než o opatřeních na snižování CO2 v atmosféře. Klíčová jsou opatření směřovaná do budování zdrojů pitné vody, návratu vody do krajiny nebo třeba snižování energetické náročnosti v domácnostech i na úřadech. Za působení této a předchozí vlády byla přijata řada zásadních strategických dokumentů a také rozjeta celá spousta konkrétních kroků v oblasti ochrany klimatu, které určují cíle a priority České republiky.
Pokud jde o snižování emisí skleníkových plynů, přijala vláda v roce 2017 na návrh ministra Brabce politiku ochrany klimatu v ČR. Máme ji jako jeden z menšího počtu států v EU a přesně definuje, jak snižujeme a jak budeme emise CO2 snižovat v následujících letech. Politika ochranu klimatu kromě cílů do roku 2020 a 2030, které vycházejí z klimaticko-energetického balíčku EU a z Pařížské dohody, obsahuje poprvé rovněž i dlouhodobý indikativní cíl snížení emisí skleníkových plynů do roku 2050 o 80 % oproti roku 1990. Od roku 2000 bylo na snižování emisí skleníkových plynů vynaloženo z evropských fondů, výnosů z emisního obchodování a ze státního rozpočtu téměř 110 mld. korun, prosím vás. Sto deset miliard korun od roku 2000!
Klíčovým opatřením ke snížení emisí bude i nadále reformovaný systém obchodování s emisními povolenkami, který by do roku 2030 měl vést ke snížení emisí skleníkových plynů o dalších více než 6 mil. tun CO2 ekvivalentu. Pokračující podpora opatření ke snižování energetické náročnosti průmyslu a budov by měla přinést další snížení emisí přibližně o 3,5 mil. tun. V dopravě by pak měly ke snižování emisí nejvíce přispět nové emisní limity dojednané v Evropě pro osobní i nákladní automobily, které by v podmínkách České republiky měly vést ve svém důsledku ke snížení emisí o více 1,5 mil. tun až do roku 2030. V ČR to bude znamenat samozřejmě podporu čisté mobility, elektromobility, CNG vozů nebo vodíkových technologií, a to jak v osobní dopravě, tak veřejné. Už nyní v rámci podpory čisté mobility bylo ze zdrojů Ministerstva životního prostředí, MMR a Ministerstva průmyslu podpořeno pořízení 1200 elektromobilů pro obce, kraje a podnikatele a 950 CNG autobusů a 160 elektrobusů, tj. více než 1100 autobusů na čistý pohon. Do roku 2020 bude podpořeno 1200 nabíječek na elektromobily s plánem mít do roku 2030 dvacet tisíc nabíječek.
Podporou obnovitelných zdrojů a vysoce účinné kogenerace lze dosáhnout snížení emisí o dalších 3,5 mil. tun. V průmyslu by měly ke snižování emisí nejvíce přispět emisní limity a aplikace nejlepších dostupných technologií, které by měly do roku 2030 snížit emise o přibližně 2,7 mil. tun CO2 ekvivalentu. 
Výrazně by se měla rovněž projevit regulace fluorovaných skleníkových plynů, která by měla vést ke snížení emisí o další přibližně 2 mil. tun. V sektoru odpadu se dosud emise skleníkových plynů zvyšovaly a jejich snižování bude záviset na rychlosti snižování skládkování, zákaz skládkování pak očekáváme do roku 2030. Bude samozřejmě ještě předmětem jednání o nových odpadových zákonech. Mně se to zdá být celkem dlouhé, ale bude to předmětem debaty.
Politika ochrany klimatu i státní energetické koncepce počítají rovněž s postupným zavíráním uhelných elektráren. Je jen otázkou, kdy to bude, protože my samozřejmě musíme občanům zajistit teplo a dodávku elektrické energie. Takže zavřít najednou uhelné elektrárny je samozřejmě nesmysl a utopie. Pan ministr Brabec a pan ministr Havlíček teď jednání v rámci tzv. uhelné komise o tzv. face outu uhlí, tedy odklonu od uhlí. Třeba německá uhelná komise se na roce 2038 se domluvila a u nás komise zkoumá, jestli je něco takového reálné i u nás. Samozřejmě ale probíhají další konkrétní opatření zaměřená na snižování emisí skleníkových plynů. Vedle snižování těžby a využívání uhlí. Jde o podporu zateplování, úspor energie a ekologičtější vytápění. Emise CO2 snižují zásadním způsobem také kotlíkové dotace.
Jen v posledních třech letech jsme vyměnili na 70 tis. starých kotlů, díky kterým zlepšujeme nejen stav a kvalitu ovzduší, ale snížíme i emise CO2. Cíl je vyměnit alespoň sto tisíc kotlů, sto tisíc vyměněných domácích kotlů ušetří do roku 2021 800 tis. tun CO2 a 4 GJ energie ročně. Velmi úspěšný projekt Ministerstva životního prostředí je nová Zelená úsporám. Je směřování přímo do domácností, který je považován program na zateplování ve střední a východní Evropě, snižuje emise skleníkových plynů o 1,4 mil. tun CO2 ročně. Co se týká připravenosti na změnu klimatu, všechny adaptační kroky už nastartoval ministr Brabec za celou dobu svého působení na Ministerstvu životního prostředí. V roce 2015 byla přijata i navržená adaptační strategie. Tuto strategii v roce 2017 potom doplnil Národní akční plán na změnu klimatu v České republice, který obsahuje 52 konkrétních prioritních opatření, resp. 160 prioritních úkolů v oblasti adaptace.
V současné době se intenzivně pracuje na vyhodnocení a aktualizaci těchto dokumentů. Zranitelnost České republiky vůči projevům změny klimatu byla vyhodnocena jako vysoká, a to především v oblasti povodní, zvyšování průměrné teploty a dlouhodobého sucha. Na tyto tři klíčové dopady změny klimatu jsou a budou prioritně zaměřena adaptační opatření. Vážně se věnujeme nejcitlivějšímu projevu změny klimatu v České republice, a to je sucho. Založili jsme Národní koalici pro boj se suchem, kde s příslušnými ministry, odborníky a kolegy z praxe diskutujeme vhodná opatření a praktické kroky státu. Připravili jsme velkou novelu vodního zákona, která dává státu, krajům a obcím zcela nové nástroje pro suchá období. Adaptaci na klimatické změny a k předcházením jejím dopadům se věnujeme i v dotační politice. Ministerstvo životního prostředí a zemědělství investovalo od roku 2014 do projektu adaptace na sucho 40 mld. korun.
Ministerstvo životního prostředí se soustřeďuje především na projekty nakládání s vodou v domácnostech a obcích a na posilování funkcí krajiny. Od roku 2014 realizovalo 14 tis. projektů po celé České republice za 11 mld. a dotační programy finančně nadále posiluje a bude posilovat i příští rok. Na 400 obcí a přes 200 tis. lidí je jen za letošní a loňský rok nově napojených na zdroje pitné vody. Ministr Brabec spustil program Dešťovka pro občany, kde už na 6 tis. domácností má nové nádrže na zachytávání dešťové vody nebo hospodaří s šedou vodou. Podobný program spustilo ministerstvo i pro obce. Ten se zaměřuje na podzemní nádrže, na shromažďování práškové vody využívané pro veřejnou potřebu, zelené střechy veřejných budov, vodou propustné povrchy, zasakovací pásy u parkovišť nebo úpravu koryt vodních toků protékajících obcí či různé vodní prvky, protipovodňové ochrany jako bezpečnostní přelivy hrází, suché a polosuché poldery nebo vsakovací či retenční nádrže.
Zaměřujeme se na výsadbu zeleně a vodní prvky v krajině jako jsou aleje, rybníky, tůně, mokřady, biopásy na zemědělské půdě, meandry řek a potoků. Za poslední roky už takto se zrealizovalo přes 5 tis. projektů v krajině. Aktuálně Ministerstvo životního prostředí vyčlenilo 1,5 mld. na projekty Státního pozemkového úřadu v krajině. Ten v rámci pozemkových úprav, obnovy polní cesty podporuje zúrodňování zemědělské půdy, výstavbu vodních a protierozních prvků. V opatření na snižování emisí CO2 i adaptačních opatření bude MŽP samozřejmě pokračovat i v příštím roce. Vysadíme v příštích dvaceti letech miliardy sazenic, listnatých i jehličnatých stromů na obnovu poškozených lesů a 10 mil. listnatých stromů mimo les, v rámci projektu s Nadací Partnerství, do kterého se může zapojit úplně každý. A já myslím, že lidi to baví, chodí tam celé rodiny, skvělá akce i co dělaly Lesy ČR. Takže je to v celkovém objemu 40 mld.
Na kotlíkové dotace a kotlíkové půjčky je v rozpočtu MŽP připraveno na příští rok 4,9 mld. korun. Na nové vodovody, nové zdroje pitné vody, úpravy vod a přivaděče, program Dešťovka, pro domácnosti je v kapitole rezortu MŽP připraveno 3 mld. korun. Na snižování energetické náročnosti má MŽP 4,7 mld. korun. A konečně na adaptaci krajiny na sucho, vodu v krajině a zeleň ve městech je připraveno víc než miliarda korun. Takže životní prostředí, starost o naší planetu, jednoznačně naše priorita.
V programovém prohlášení této vlády jsme si dali jako jednu z priorit téma sport. My jsme na ten sport zapomněli od té revoluce. A tento celospolečenský fenomén byl ze strany státu dlouhé roky podporován někde z koutu Ministerstva školství. A nebudu říkat ještě, kde všude. Díky naprosto neprůhlednému systému rozdělování dotací do sportu ze strany státu se náš sport v posledních letech neproslavil vítězstvím hokejistů či našich olympioniků, ale korupčními kauzami, na které doplatilo celé sportovní prostředí a především pak ty nejmenší kluby, děti, talentovaná mládež a trenéři, kterým se nedostávalo téměř žádné finanční podpory. Díky poslanecké iniciativě a širokému konsenzu sportovního prostředí a následně i významné podpoře Poslanecké sněmovny - a my vám za to děkujeme, došlo k přijetí novely zákona o podpoře sportu, kterou od srpna, od tohoto roku vznikla Národní sportovní agentura. Ne, nejedná se o průtokáč či penězovod, jak to někteří, kteří tomu nepřejí, nazývali. Jde o jasně danou entitu systému státní správy s pevně vymezenými kompetencemi.
Národní sportovní agentura se bude starat o podporu sportu v ČR, bude vypracovávat a koordinovat plán státní politiky ve sportu, poskytovat finanční podporu ze státního rozpočtu a vytvářet podmínky pro sport dětí, mládeže a jejich trenéry pro sport pro všechny, včetně reprezentantů a zdravotně postižených občanů. Za tímto účelem bude agentura sportovnímu prostředí poskytovat finanční podporu ze státního rozpočtu a důsledně také kontrolovat použití této podpory. Agentura bude mnohem lépe než dříve propagovat český sport a naše nadějné sportovce, a to i za přispění lepší koordinace, činnosti rezortních sportovních center Ministerstva školství, Ministerstva obrany a Ministerstva vnitra.
V roce 2011 došlo ke krachu tehdy státní loterijní společnosti Sazka. Právě ta do té doby ne zcela efektivně rozdělovala prostředky na podporu sportu. Od roku 2013, kdy se prostředky postupně začaly rozdělovat přímo ze státního rozpočtu, začaly také narůstat objemy financí poskytovaných ze státního rozpočtu na podporu českého sportu. Celkovým vyjádřením lze nárůst podpory sportu ilustrovat čísly, a já když jsem se stal ministrem financí v roce 2014, protože sám mám rád sport, tak jsem startoval s rozpočtem 2 mld. 980 mil. korun. 
Na příští rok je to 7,2 mld. Kč.
Já si myslím, že sport je strašně důležitý a je škoda, že nemáme takový univerzitní sport, jako je to například ve Spojených státech. Takže nárůst za to období je celkem 141 %.
Výrazně podporujeme a nadále budeme podporovat zejména program Můj klub, který znamená peníze pro všechny sportovní kluby v Česku, které si o ně požádají. I zde od vzniku tohoto programu došlo k výraznému nárůstu podpory. V roce 2016 to bylo málo přes 300 mil. a na rok 2020 je připraven pětinásobek.To znamená pětinásobek toho, co bylo před čtyřmi roky, to znamená 1,5 mld.
Samozřejmě, pak je podpora těch, kteří se věnují našim talentům, pomáhají jim hledat novou motivaci, chuť trénovat a bojovat za sebe a za svůj klub, těch, kteří budují v našich dětech smysl pro fair play a poctivý přístup k tréninku, a to jsou naši trenéři.
Ani teď ani v budoucnu nebude zapomenuto na zdravotně postižené, pro které je sport často jedna z mála možností další vlastní realizace a společenského uplatnění. Právě pro tyhle všechny a nejen pro ně budeme dávat do sportu více prostředků, protože přece chceme, aby všechny naše děti bavilo hýbat se, sportovat a mít z toho radost a dobrý pocit, aby nebyly stále na facebooku.
A pak jsou tady investice do výstavby sportovních hal, plaveckých bazénů, zimáků a dalších sportovišť. Celková situace ve sportovní infrastruktuře není uspokojivá a my ji potřebujeme zásadně zlepšit. Rozvoj sportovní infrastruktury má totiž silné dopady nejen na rozvoj sportu jako takového, ale vedle toho má význam také pro rekreaci, sociální soudržnost, integraci a vzdělávání. Sportování je integrátorem mnoha potřeb, které společnost nejen stmelují, ale zároveň ji také posilují a upevňují. Tyto investice významným způsobem pomáhají nejen lokální ekonomice v podobě zakázek pro místní firmy, ale také celému národnímu hospodářství v podobě daní a odvodů.
Když hovoříme o tom, že se nám nedaří udržet lidi v málo obydlených a venkovských sídlech, sport a jeho dostupnost včetně sportovní infrastruktury bývá často jedním z řešení, jak lidem zlepšit a zkvalitnit život v odlehlých místech.
Sportovní infrastruktura je v České republice katastrofálně zastaralá. Česká unie sportu jako jedna z největších střešních organizací uvádí, že průměrné stáří sportovní infrastruktury dosahuje u nás v Česku téměř padesát let. Padesát let. Neuvěřitelné. Většina v současné době využívaných sportovních zařízení byla postavena před rokem 1989. Je nutné, aby se tento stav změnil a sportoviště a sportovní infrastruktura prošla modernizací a získala parametry odpovídající současným požadavkům a normám.
Totéž platí i o trendech, které je třeba reflektovat i ve sportu, protože ty jsou očekávány jak sportovci profesionály tak i dětmi a trenéry.
Jsem dobře informován, že zástupci Národní sportovní agentury, potažmo stále ještě i zástupci Ministerstva školství jednají se Sdružením místních samospráv, se Svazem měst a obcí a s Asociací krajů o potřebách vzájemné spolupráce s městy a kraji za účelem výrazného zvýšení investic do sportovišť v celé České republice. Možná se ptáte proč, no protože jediné, co tady pořádně za třicet let v oblasti sportu vzniklo, je O2 Aréna ve Vysočanech, která se bohužel pokud jde o její financování v době Sazky za ......(?) vedení určitě netěšila dobré pověsti, ale chvála bohu, že ji máme, jinak nevím, co bychom v Praze kde organizovali všechny ty akce.
Když k tomu připočítáme multifunkční haly v Karlových Varech, v Liberci, Třinci, kde na to přispěli soukromí investoři, je to z větších investic sportovní infrastruktury vše, co můžeme říci, že se postavilo a plní skvěle své účely.
Už v roce 2016 začaly v souvislosti s nárůstem celkové podpory sportu výrazně narůstat také objemy financí směřovaných na investice do sportovní infrastruktury. V celkovém vyjádření lze nárůst podpory sportu ilustrovat následujícím přehledem: rok 2010 investiční dotace byly 620 mil. a na rok 2020 je to 2 214 175 000 Kč, to znamená za deset let téměř čtyřnásobek. V roce 2021 se předpokládá zahájení výstavby národních center olympijských sportů, a to jak letních, tak zimních sportů, v Nymburce, v Harrachově, stejně jako multifunkční sportovní hala v Jihlavě, Olomouci, Kladně či Zlíně. K tomu by pak měla začít výstavba atletického halového areálu v Brně nebo by mělo dojít dokončení Vysočina arény v Novém městě na Moravě. V Praze by pak měla přibýt gymnastická hala resortního sportovního centra Ministerstva vnitra a jsou plánovány další projekty, jako jsou skokanské můstky ve Frenštátě pod Radhoštěm nebo vodní kanál v Račicích.
Samozřejmě, vždycky se mi směje opozice ohledně rychlobruslařské haly. Ano, já jsem o tom několikrát jednal s panem Novákem, trenérem Martiny Sáblíkové, bohužel, ani místo v Brně mu nesedlo, Nové město na Moravě - tam to nechce biatlon, teď údajně jeden z našich krajů se angažuje, takže pokud by to dopadlo, tak stát určitě bude chtít tento projekt podpořit.
Celková částka dnes plánovaných investic do hal, sportovišť a sportovních center se počítá se zahájením v letech 2020 - 2021 a 2022, dosahuje částky téměř 15 mld.
Jako důkaz toho, že to s podporou sportu myslíme vážně, je možné uvést i nedávno vládou schválenou podporu tří významných sportovních akcí - mistrovství Evropy v judo v roce 2020 a dvou mistrovství Evropy, v basketbalu a volejbalu v roce 2021. Na to jsme uvolnili jako vláda celkovou částku 155 mil. Navíc akce basketbalu a volejbalu budou důstojnou oslavou 100 let těchto sportů v České republice, potažmo v Československu, takže sport určitě pro nás - konečně, sportovci chtěli agenturu, tak ji mají. Tak doufejme, že dlouho vydrží i po nás, že i další vlády ji budou podporovat.
Za co jsme často kritizováni, je doprava, investice. Já už jsem o tom mluvil. Trvá to věčně, bohužel. My jsme už ale přistoupili k realizaci. Toto je projekt železničního spojení Prahy - letiště Ruzyně a Kladna. (Ukazuje projekt.) O tom se mluví strašně dlouho, všichni to slibovali, desítky let se o tom mluví. A my jsme měli prezentaci na letišti, ukazovali jsme tenhle projekt. Jsou tam jasné synergie. Tak, jak letiště chce investovat do další dráhy a terminálu, má to být hotovo v roce 2028, tak my chceme, aby centrum Prahy bylo napojeno na železniční síť do roku 2028. Do stejného termínu zmodernizujeme i železniční trať do Kladna. To znamená, zajistíme bezpečný a spolehlivý provoz železnice. Zajistíme zkrácení cestovní doby vlakem z Prahy do Kladna na 30 minut, na letiště se také dostanou cestující z centra města za 30 minut. Přiblížíme interval vlaků metra, vlaky směr Kladno i směr letiště budou jezdit ve špičce každých deset minut. Na vlaky navážeme autobusové linky, vybudujeme velké terminály na Dlouhé Míly u trati do Kladna. Díky tomu bude jezdit vlakem na letiště a do Kladna 63 tisíc lidí denně.
Celé spojení má SŽDC rozděleno do devíti samostatných staveb. První ze staveb už začala v roce 2017. Je to rekonstrukce Negrelliho viaduktu. Jde o významnou kulturní památku, druhý nejstarší pražský most přes Vltavu z roku 1849. Most nyní prochází sanací kleneb a v nezbytných případech jejich přezděním tak, aby umožnil bezpečný provoz další desítky let. Vlaky se po něm rozjedou přesně na MDD 1. 6. 2020. Výchozím bodem spojení bude pražské Masarykovo nádraží. 
To bude rozšířeno o další koleje a především dostane nový východní vestibul formou platformy nad kolejištěm, která zkrátí docházkové vzdálenosti pro obyvatele Prahy. Z Masarykova nádraží vlaky zamíří přes Bubny směrem na Dejvice, celý úsek ze Stromovky přes Dejvice do Veleslavína bude umístěn do tunelu, aby trať neobtěžovala obyvatele Prahy hlukem a aby se odstranila bariéra, kterou dnes železnice tvoří. Dále bude pokračovat přes Liboc a Ruzyni na terminál příměstské dopravy Dlouhá míle. Trať skončí na letišti přímo pod připravovaným rozšířením terminálu 2 s přímou vazbou do letištní haly. Nově se tak cestující z letiště a na letiště dostanou komfortně přímým spojem až do centra Prahy. Praha se přidá k řadě evropských měst, která mají spojení na mezinárodní letiště zajištěno komfortní spolehlivou, rychlou, ekologickou a bezpečnou železniční dopravou. Trať na Kladno odbočí v Ruzyni a povede stávající stopou přes Hostivici a Pavlov. Obě trati budou dvoukolejné, elektrifikované, vybavené moderním zabezpečovacím zařízením ETCS. Ano, bude to stát peníze, hodně peněz, hodně - 43 mld., ale mluvíme o tom dvacet nebo třicet let. Škoda, že jsme o tom nemluvili hned po revoluci. Takže tohle je spojení Praha - letiště - Kladno.
A já znovu připomenu, že investice jsou pro nás priorita, že když mě teď v televizi kritizovali, že rozpočet SFDI je špatný, tak ten rozpočet se vždy tvoří, má nějaký základ, a to je ta modrá čára. (Ukazuje poslancům.) A ten základ na příští rok je 87,3 mld., je to víc než v roce 2019. A to oranžové, to jsou postupné úpravy, celý rok. Takže roku 2019 jsme startovali s rozpočtem 86,3, ale už jsme udělali dodatečné navýšení rozpočtu 15,3 mld. A už roku 2020 máme 6,1 a bude to stoupat. Takže by bylo dobré vlastně mluvit o tom, jak takový rozpočet funguje a jak se postupně upravuje a samozřejmě to jsou priority. Tady mám nejslavnější dálnici D1. (Premiér opět ukazuje sálu nákres.) Pan ministr Šimonovský nám řekl - teď nevím, který rok to byl, 2005 nebo kdy - že vlastně bude šestý pruh a že bude hotovo 2010. Nic se nestalo. My jsme se dohadovali, jestli ta oprava - a kdybychom to neudělali, tak se ta dálnice rozpadne - je nová investice, ne oprava. No zkrátka je to nových 160 km, 160 km a bude nás to stát 26,6 mld. Takže já se omlouvám všem, kterým znepříjemňujeme život, ale někdo to musel udělat. A zlepšujeme se. Teď byl první sníh, tak Česká televize čekala, jaký to bude průšvih. Čekali celý den a nic se nestalo. To je modernizace D1. (Ukazuje.) Červená je zahájená stavba, zelená je otevřená dálnice. To máme zvlášť. Teď konečně jsme vyřešili to předjíždění kamionů, po kterém všichni volali, ale to je jen začátek. Toto je výstavba dálnic. Opozice nám stále nadává, že jsme otevřeli 3,8 km v roce 2018. Tak když průměrná doba výstavby dálnice - já jsem se to snažil vysvětlit, ale samozřejmě kdo nechce slyšet, tak neslyší - trvá bohužel 13 let. Takže já se jenom ptám, když nás někdo kritizuje, co jsme měli otvírat, když tady demoblok nic nezahájil. 2001 - zahájeno nula, 2012 - zahájeno nula, 2013 - zahájeno 800 metrů, 2014 - zahájeno nula. My jsme nastupovali a nebyly vykoupené ani pozemky, nebylo nic naprojektováno. Pan ministr Bárta zkrátka to celé zazdil. Pamatujeme si na paní Havránkovou. Možná kdyby s ní jednal někdo normální, tak to netrvalo 19 let. Takže dneska je to jasné. Zahájené - to už je za nás - 2015 a 2020 budeme zahajovat 92 km a 2021 53,4.
Ale samozřejmě je také potřeba si říct, co stojí proti nám, ta brzda, ta legislativa, ten šílený stavební zákon, který musím říct, že 2016 se nám taky nepovedl, bohužel. Takže je to pro nás priorita. Je to pro nás priorita a my se samozřejmě snažíme tu legislativu vylepšit. Vláda schválila 25. listopadu, teď, liniový zákon. (Do sálu vstoupila ministryně financí Schillerová.) Už přišla paní ministryně, můžu za chvíli skončit. 25. listopadu. A ten zákon zkrátí dobu přípravy zhruba o třetinu ze stávajících 13 let, a to díky tomu, že bude umístěna a povolena dopravní stavba v jediném řízení a budou zavedené pevné lhůty. Takže zkrácení až o tři roky. Jednotné závazné stanovisko k záměru staveb, u kterých bylo posouzení vlivu na životní prostředí, bude nově vydáváno jediné závazné stanovisko, které nahradí veškeré správní akty vydávané podle zákona o ochraně přírody a krajiny. Urychlení až o rok. Zavedení pevné lhůty pro vydávání závazných stanovisek maximálně na třicet dní. Stanovení konkrétní lhůty pro vydávání rozhodnutí pro vyvlastnění - úřady budou mít šedesát dní od zahájení vyvlastňovacího procesu a následně bude třicetidenní lhůta pro vydání rozhodnutí. Má vzniknout národní geoportál územního plánování. Takže hlavním nástrojem liniového zákona pro urychlení dopravních staveb je zkrácení o tři roky.
No a samozřejmě nás čeká rekodifikace. Ono to ještě ani není pořádně venku a už je k tomu obrovský odpor. Prosím vás, já jsem strašně rád, že vládní menšinová vláda, ale všichni tady se shodneme na tom, že chceme jádro. Asi se taky shodneme, že chceme rychle stavět, takže bych byl velice rád, kdybychom tu rekodifikaci společně - a my jsme k tomu připraveni, určitě paní ministryně Dostálová - řešili a zvážili pro a proti a nechali si to vysvětlit. Teď jsem organizoval schůzku paní ministryně Dostálové s naším klubem a s našimi hejtmany, protože tam taky ta komunikace nějak vázla a evidentně dotčení nemají dostatek informací. Takže se musíme polepšit, musíme lépe komunikovat, vysvětlovat. Prostě je to strašně důležité. A právě tohle nám totálně kazí ty žebříčky. Máme skvělé výsledky a tady jsme úplná katastrofa, 157. místo. Horor! Takže to je velice důležité a zkusme to řešit společně a ne a priori s čím my přijdeme, že je to špatně.
Mýtný systém. Všichni nás strašili, a nevím, jestli se něco stalo - stalo se něco? Nestalo se nic, vybíráme peníze. Vysoutěžili jsme nové mýto o 13 mld. levněji než současný, vlastně už není současný - bývalý Kapsch. Takže nyní máme zpoplatněno mýtem 1240 km dálnic a 230 km silnic první třídy, 1470 km. V roce 2019 vybereme na mýtu 11 mld. 250 mil. Od 1. ledna 2020 přibude dalších 868 km silnic první třídy a jak jsem říkal, ostrý provoz mýtného systému byl spuštěn a ty různé katastrofické scénáře se nenaplnily.
Já už nechci dlouho mluvit. Důležité je taky, že jsme schválili zákon o silniční dopravě, podmínky pro taxislužbu. Já jsem se tomu věnoval hlavně co se týká stížností našich taxikářů ohledně UBERu a další. Vysokorychlostní tratě, takzvané VRT. No, škoda, že Evropská unie, když jsme vstupovali a začali jsme o tom mluvit v roce 2002, s tím nepřišla. Možná už jsme mohli mít propojeno Berlín - Praha - Brno - Vídeň - Bratislava - Budapešť - Varšava. Ale bohužel jsme trošku zaspali dobu, takže první vysokorychlostní tratě se začnou stavět v roce 2025. První úseky budou Praha - Běchovice - Poříčany - Přerov - Ostrava. Aktuálně se zpracovává studie proveditelnosti na VRTky Praha - Brno - Břeclav, Praha - Drážďany, Brno - Přerov - Ostrava. Připravujeme zadání pilotního projektu VRT v úseku Praha - Běchovice - Říčany. A aktualizují se zásady rozvoje krajů Jihomoravského, Olomouckého, Moravskoslezského, pro pilotní úseky VRT.
Co je taky důležité, je, že opravujeme nádraží. Tam to už probíhá. Celkově probíhá nebo prošlo rekonstrukcí 102 nádražních budov za 1,2 miliardy jako Praha, Havířov, Břeclav, Přerov, hotovo je v Kuřimi, Sokolově a Lipníku nad Bečvou. Vedle samotné rekonstrukce dochází též k nabídce nevyužitých nádražních prostor. Celkem Správa železniční dopravní cesty vynaloží na opravy mezi lety 2017 až 2022 8,4 miliardy.
Taky co je důležité - a viděli jsme ty tragédie na železničních přejezdech. Takže máme teď jasný plán. Řešíme teď 41 přejezdů za 250 milionů korun, abychom skutečně minimalizovali ty tragédie, co se staly. Nedávno tam zůstala celá rodina, je to fakt katastrofa. Takže to taky máme v plánu.
A ještě se jenom vrátím ohledně té rekodifikace. Protože ono se to málo ví, ale tady mám příklady z ŘSD - účelové blokování přípravy staveb ze strany různých občanských sdružení. Tak když si vezmu D49 Hulín - Fryšták. Stavba se měla stavět v roce 2010. Z důvodu nekonečných soudních pří a odvolání proti všem správním úkonům není dosud stavební povolení. Devět let se čeká na stavební povolení. Říkovice - Přerov - zase napadání všech správních rozhodnutí, musíme mít nová stanoviska, dva a půl roku zdržení. D1 - tam taky přes 400 dnů bylo zdržení. Obchvat Mikulova - tak toto je skutečně unikát. 800 stran námitek proti vydanému územnímu rozhodnutí, 240 stran občanskými sdruženími, 15 měsíců bez reakce odvolacího orgánu. Územní rozhodnutí není pravomocné.
No a Praha, silniční okruh Praha, který má postavit stát. Takže z důvodu systémové podjatosti Praha to řeší v Uhříněvsi úřad. Tam jsou dvě zaměstnankyně a ony tuhle klíčovou investici řeší, nic proti nim. Ale samozřejmě ten nový zákon by měl tohle řešit. A o územní rozhodnutí bylo požádáno v září 2018. Není vydáno a čeká se, že pravděpodobně to bude trvat ještě dlouho. Ostrava - Prodloužená Rudná - pět let blokovaná stavba z důvodu věcného břemene. A tak dále. Takže těch věcí, které brzdí, je strašně moc a proto ta rekodifikace je extrémně důležitá.
Takže závěrem bych chtěl jenom říct, že ten návrh rozpočtu je velice dobrý, je proinvestiční, je to pro lidi, pumpujeme peníze do ekonomiky, nízký deficit, snižujeme dluh, navyšujeme skutečně veškeré položky. A já jsem přesvědčen, že ještě paní ministryně vám to lépe vysvětlí, než já a samozřejmě si dovoluji požádat o podporu tohoto rozpočtu. Paní ministryně si s tím dala strašně moc práce, celý rok. Takže doufejme, že vás přesvědčí a že ten rozpočet pro lidi, pro naši zemi, pro naši budoucnost, úspěšně dnes schválíme.

Omlouvám se. Moje činnost v politice má na moje firmy jenom negativní dopad. Příští rok oslaví Kostelecké uzeniny sto let. A za 99 let se v jejich výrobcích nenašla jehla a za poslední měsíc dvakrát. To je zajímavé, asi není... (Opět smích v poslaneckých lavicích.) Podle mých firem - doufejme, že vám ten smích vydrží až do konce. Podíl mých firem na obchodu se státem je zanedbatelných 1,7 %. Chovám se při hlasování na vládě a ve Sněmovně a na Ministerstvu financí striktně podle zákona o střetu zájmů. Přesto jsem neustále napadán za to, že moje firmy soutěží hlavně u Lesů České republiky, jejichž výběrová řízení jsou podle žebříčku sdružení EconLab při Univerzitě Karlově hodnocena jako vůbec nejvíce transparentní výběrová řízení v této zemi. Minule se pan ministr Jurečka tím chlubil a já myslím, že má pravdu. Stejně byla hodnocena výběrová řízení u státního podniku Čepro. Společnost Uniles, která je součástí koncernu Agrofert, provádí pro státní lesy těžební práce a zpracovává dřevo. V roce 2014 získala tato společnost z celkových 33 zakázek Lesů České republiky pouze osm zakázek. O rok později vyhlašovaly Lesy České republiky dvě výběrová řízení. V prvním získal Uniles 12 z celkových 57 zakázek a v druhém tendru u deseti zakázek neuspěl ani jednou. Chvála bohu. Soutěží se jenom o cenu a soutěží desítky firem. Takže celkově v tendrech Lesů České republiky v letech 2014 a 2015 získala společnost Uniles o 25 % lesních ploch méně než před mým vstupem do politiky a menší má i objem tržeb z těžby.
Pojďme na dotace. Prosím vás, kdo vymyslel dotace? Přece EU. (Hlas z pléna.) Ne, Kalousek ne, Evropská unie. (Potlesk z řad poslanců TOP 09 a ODS.) Kalousek fungoval tak, že nám je zastavili, ale k tomu se dostanu. Ale já s tím nemám problém, nechť zruší všechny dotace. My jsme podepsali nějakou dohodu s EU a do této země nateklo 540 miliard. Takže ODS začala tvrdit, že dostávám víc dotací, než kolik odvádím na daních. Účelově odstranila odvody na sociální pojištění a na zdravotní pojištění a také v rámci systému zdravotního pojištění. A jak je známo, hlavním zdrojem peněz pro vyplácení důchodů, páni důchodci, jsou přece odvody na sociální pojištění. A ze zdravotního pojištění jsou zdrojem na peníze pro platy lékařů, sestřiček a zdravotního personálu. Jsou tedy příjmem veřejných rozpočtů. ODS to dobře ví, ale účelově lže.
Za posledních devět let odvedly moje firmy do veřejných rozpočtů částku 19,66 mld. korun a na dotacích z českého státního rozpočtu za stejné období devíti let obdržely 1,89. Takže méně než desetinu! Tak už nelžete, že dostává moje firma víc dotací, než odvádí. Do rozpočtu EU odvedly moje firmy za posledních devět let 15,88 mld. korun a obdržely 4,28 mld. korun. Celkově tedy za devět let moje firmy odvedly do evropských rozpočtů včetně rozpočtu ČR 35,54 mld. korun a obdržely 6,17. Což je téměř šestkrát méně.
Ale co je vůbec nejdůležitější. Všechny moje firmy dostávají dotace podle stejných pravidel jako každé jiné české firmy v chemii, potravinářství, dřevařství nebo jiných oborech, ve kterých moje firmy podnikají. Stejné je to v dotacích v zemědělství. Moje firmy dostávají dotace na hektar stejnou částku jako každý český zemědělec. V roce 2015 to bylo cca 5 700 korun na hektar a stejně dostávají dotaci na každou krávu, mléčnou, masnou, na každé kuře a prase, takže se to dá přesně spočítat. Kontroluje to EU. Moje firmy nejsou upřednostňovány, hrají podle stejných pravidel. Naopak dostávají o 5 % méně než podniky do 1 100 hektarů. To je pravda.
Když skončila kampaň ODS o střetu zájmů, začala pro změnu kampaň proti mé osobě návrhem TOP 09, podle kterého by se firmy, ve kterých vlastní ministr české vlády více než 10 %, nemohly účastnit státních zakázek. Zároveň byl připraven návrh, podle kterého ministr české vlády nemůže vlastnit ve firmě více než 40 %. Určitě vnímáte, že TOP 09 a ODS nemají jiný program než útoky a kampaně proti mně a našemu hnutí ANO. Toto je navíc bezprecedentní útok na všechny podnikatele a živnostníky v ČR, kteří by se chtěli účastnit věcí veřejných a věnovat čas a energii práci pro naši zemi. Útok profesionálních politiků, kteří nikdy transparentně nepodnikali, nezaměstnávali lidi a neměli za ně zodpovědnost. Výsledkem může být jen to, že lidem, kteří celý život tvrdě pracovali, aby realizovali smysl svého života a předali své dílo svým dětem, je zamezeno se podílet na veřejném životě ve prospěch všech občanů. Přitom všude na světě je trend opačný. V Americe máme ve finále Donalda Trumpa. V Americe byl nejúspěšnější starosta New Yorku podnikatel Michael Bloomberg, kterého jsem potkal minulý rok ve Francii, a ten má dokonce zpravodajské televize. Ve Francii je dnes nejpopulárnější politik Emmanuel Macron. A i v dalších evropských státech se objevuje v politice stále více lidí, kteří v životě již něco dokázali a svoje zkušenosti a znalosti mohou a umějí zúročit v práci pro stát. Samozřejmě že takoví lidé jsou hrozbou těm, kteří v životě sami nic nedokázali a živí se jen politikou.
Jsem překvapen, že i když naše koaliční vláda je po dvouletém vládnutí jednou z nejúspěšnějších vlád v historii naší země, moji koaliční partneři spolupracují s opozicí v přijímání antibabišovských zákonů, což mě upřímně mrzí. Chápu, že pro mnohé politiky je Agrofert trnem v oku, něco, co nedokážou ani pochopit, a tak mají snahu to buď zpochybnit, nebo zničit. Avšak já v tomto ohledu musím říci, že zatímco ostatní velké firmy mají svá sídla v daňových rájích, Agrofert sídlí v ČR a také zde platí daně. Za 23 let jsem vybudoval firmu, která má dnes přibližně 35 tisíc zaměstnanců a 205 firem u nás i v zahraničí. Za rok 2015 má nekonsolidovaný obrat 231,5 mld. korun. A co je důležité, celý holding má transparentní strukturu a nemá žádné offshore společnosti. 
Také jako jedna z mála českých firem dostává dividendy od svých zahraničních dceřiných společností. Od roku 2006 do roku 2015, tedy za deset let, obdržel Agrofert ze zahraničí, když peníze přišly do České republiky, 22,9 mld. korun dividend. To jsou peníze, které naše firmy v zahraničí vydělaly, a my jsme ty peníze vzali do České republiky. Pro ilustraci uvádím, že do České republiky přišlo za stejné období celkem 83 mld. korun dividend, to znamená, že firmy Agrofertu se na tomto čísle podílí více než čtvrtinou, 26,6 %.
Firmy Agrofertu na rozdíl od jiných nevyvádějí peníze ven jako jiné korporace, ale naopak je přinášejí ze zahraničí zpět do České republiky, investují zde a zaměstnávají další občany. A to v době, kdy opačným směrem, tedy z České republiky do zahraničí, odteklo za stejnou dobu, to znamená deset let, 1 927 mld. korun - 1 927 mld. korun! Ale není to nelegální. My jsme chtěli, aby tady zahraniční firmy investovaly, a když zaplatí korporátní daň, tak samozřejmě mají právo si vzít tu dividendu. A pokud bychom na tom něco měnili, tak samozřejmě bychom ohrozili další investice zahraničních firem v Čechách.
Jiná věc je samozřejmě, že Finanční správa se soustředí na daňový základ, který tyto firmy vykazují, aby skutečně nesnižovaly uměle daně u nás. Bylo by zajímavé vědět, kolik z této částky, z těch 1 927 mld. za deset let, skončilo na účtech offshorových společností, z nichž přibližně 15 tisíc patří českým akcionářům. Už taková majetková struktura vyjadřuje určitý vztah těchto lidí vůči naší zemi. Mimochodem zajímavé by bylo vědět, kolik z těchto offshorových firem vlastní bývalí nebo stávající politici a kolik z nich jsou takzvaní solární baroni.
Rád bych ještě řekl pár vět, když už je zpochybňováno moje podnikání, ke své nadaci, která se věnuje zejména podpoře rodičů samoživitelů v nouzi. I můj ministerský plat posílám na program samoživitelky. Nadace nadále pomáhá hendikepovaným dětem, seniorům, studentům ze sociálně slabých rodin a pak také dobrovolným profesionálním hasičům. V projektu Sportovní centra nadace Agrofert sportuje po celé republice více než 1 300 dětí, které si mohou vybrat ze široké nabídky sportů. Nadace od svého založení rozdala 88 milionů korun a na rok 2016 navýšila svůj rozpočet z původních 56 mil. korun na 106 mil. korun, které budou rozděleny jak mezi neziskové organizace, tak mezi individuální žadatele. Navýšení rozpočtu bylo mou reakcí na výzvu novinářky Kubátové z Mladé Fronty Dnes, abych vrátil dotaci. Ale já jsem žádnou dotaci nedostal. Dotace byla poskytnuta podle pravidel, proto já nemám co vracet. Nikomu nevznikla žádná škoda. Nicméně abych ukázal lidem, že mi skutečně nejde o peníze, protože jak je známo, i když to nerad říkám, jsem miliardář (projevy veselí a slabý potlesk zprava), navýšil jsem rozpočet nadace právě o těch 50 milionů.
Teď bych chtěl říct pár slov ke své práci v naší koaliční vládě. V koaliční vládě, která je, myslím si, velice úspěšná. Chtěl jsem, a doufám, že se na mě dívá pan Martin Jaroš, který na Facebooku oprávněně kritizoval, že co se vlastně v Čechách děje, proč se tady bavíme o Čapím hnízdě. Já bych byl strašně rád, kdyby si to vyslechl a aby přišel a angažoval se v politice, protože netuší, jak to funguje v politice, netuší, jak to funguje na ministerstvech. Je třeba si to vyzkoušet. Nepochybuji o tom, že by si mnozí ze srdce přáli, aby pseudokauza o Čapím hnízdě zastínila výsledky mé práce na Ministerstvu financí. Výčet všech výsledků resortu by zabral několik hodin, takže stručně připomenu alespoň ty nejvýznamnější.
Od svého nástupu do funkce jsem dvakrát snížil deficit státního rozpočtu, a to v roce 2014 ze 112 mld. na 77,8 mld., v roce 2015 plánovaných 100 mld. na 62,8 mld. s cílem mít vyrovnaný rozpočet ve střednědobém horizontu. Velmi důležité je říci, že nezlepšujeme výsledky hospodaření státu za cenu zvyšování daní a škrcení ekonomiky a děláme to při rekordních investicích, které jen v roce 2014 dosáhly 112 mld. a v roce 2015 dosáhly naprosto historické výše 176 mld. s meziročním nárůstem téměř 65 mld. Tudíž kdybychom nenavýšili investice, měli bychom dokonce za rok 2015 vyrovnaný rozpočet.
Je potřeba také říci, že naše koaliční vláda snižuje daně, ať už formou nižší DPH, vyšším daňovým zvýhodněním na děti, zavedením školkovného, nebo vrácením slevy pro pracující důchodce. Za minulý rok to bylo 22,5 mld. Zlepšujeme stav státní pokladny, zvyšujeme platy ve veřejné správě, a to policistům, hasičům, učitelům, vojákům a dalším. Navyšujeme důchody, které Kalousek zmrazil. I díky této práci se Česká republika svou výší dluhu stále může řadit mezi nejméně zadlužené země Evropské unie, přičemž my chceme tento trend udržet - a již druhý rok po sobě se nám to daří. Takže zatímco v roce 2013 byl státní dluh 41,3 % HDP, v roce 2014 už jen 39 % HDP a loni poklesl na 37,3 % HDP. Pro porovnání, Řecko má 176 nebo Itálie 136 nebo Francie 100. My jsme jedna z nejméně zadlužených zemí Evropské unie a to je skvělé. Od mého nástupu na ministerstvo se podařilo z dluhu umazat 4 procentní body. To představuje absolutní pokles o 10,4 mld. korun. A kdo nás tu nejvíc zadlužil v minulosti? No pan nejlepší ministr financí Kalousek! 670 mld. nás zadlužil, když byl ministrem. Je to spočítáno na den.
Ano, stále si stojím za tím, že lze Ministerstvo financí řídit jako firmu. Díky tomu jsme také od roku 2014 na úrokových výdajích za státní dluh uspořili bezmála 8 mld. a na finančních operacích jsme ke včerejšímu dni vydělali do státního rozpočtu celkem 920 mil. korun. Dále Ministerstvo financí v lednu 2015 začalo jako první české ministerstvo v historii zveřejňovat podrobná data o svém hospodaření ve formě otevřených dat, a to navíc v přehledné a uživatelsky přívětivé aplikaci Supervisor, která byla mimochodem Fondem Otakara Motejla oceněna jako nejlepší aplikace založená nad otevřenými daty vůbec. Nečekali jsme, až nás k tomu donutí registr smluv.
Poprvé v historii této země jsme také zmapovali veškerý její majetek ve formě mapy majetku státu, která obsahuje neuvěřitelných 1,6 mil. položek. Zjistili jsme díky tomu přes 25 tis. bezprizorných nemovitostí, které byly zapsány na neexistující zaniklé státní instituce. Nemovitosti byly zapsány na 1 906 státních subjektů, z nichž bylo přes 1 300 neexistujících nebo v likvidaci.
V roli ministra plním své sliby. Jedním z nich byl i ten, že nebudu navyšovat daně a že je efektivně vyberu. Proto jsme prosadili daňovou Kobru, která státnímu rozpočtu zachránila více než 4,1 mld. korun. Zavedli jsme kontrolní hlášení na DPH, prosadili elektronickou evidenci tržeb, která je jedním z nejdůležitějších systémových opatření k narovnání podnikatelského prostředí v novodobé historii České republiky. Jako první ministr financí prosazuji moderní regulaci hazardu po vzoru nejvyspělejších zemí západní Evropy.
Posílili jsme personálně dlouhodobě oslabované kontrolní a vymáhající agendy Finanční správy. Praha přestala být daňovým rájem. Tady chodila kontrola jednou za 200 let, vážení. Našli jsme v Office House paní v malé místnosti, kde bylo registrováno 1 600 firem. Ve srovnání s rokem 2013 jsme tak na daňových příjmech a odvodech vybrali do roku 2015 o 117,7 mld. korun více. Znovu opakuji, o 117,7 mld. korun více. Vy jste se mi vysmívali, že vybereme stovky miliard, a my je vybíráme. Do konce roku 2017 budeme na 200. A není to málo peněz. Kdybychom je dali jenom na důchody, můžeme měsíčně přidat každému důchodci 820 korun. Kdybychom je dali na dálnice, postavíme 400 km nových dálnic. Kdybychom je dali učitelům, zvýšíme jejich výplatu o 12 tis. Bohužel zanedbaných a podfinancovaných oblastí bylo v České republice zanecháno tolik, že jejich náprava je postupná a není otázkou jednoho funkčního období vlády.
Dnes je tu svolána mimořádná schůze Sněmovny kvůli pseudokauze, která se navíc měla odehrát přes osmi lety, tedy dávno předtím, než jsem vstoupil do politiky. A já se ptám: Je tohle skutečně něco, kvůli čemu by měla mimořádně zasedat Sněmovna? Včera jsme byli svědkem hrozné tragédie v Bruselu. Dneska vidíme, že evropští politici nezvládli migraci ani integraci migrantů, že lhali, že dneska největší problém jsou pravděpodobně ty no-go zóny, ti původní migranti, a nechtěli to přiznat. Ovlivňovali média, aby o tom nemluvila. A to je velký problém. A impotence některých evropských politiků je hrozná. Nechtějí si přiznat tu... nechtějí, protože pravděpodobně někteří ti migranti jsou jejich voliči. A nečeká nás ani nic dobrého.
Takže já si nepamatuji, a studoval jsem to, nevím, jestli prostřednictvím pana... (ohlíží se za sebe) tedy paní předsedající. Marek Benda. To je legenda této Sněmovny, 24 let tady sedí. To je neuvěřitelné! Jak jste to dokázal? Já jsem tady dva roky a mám... Dvacet čtyři let tady jste, pane Benda. Dvacet čtyři. Neuvěřitelné! (Opravován z řad ODS výkřiky: Bendo.) Bendo! Ale Benda - legenda se dobře rýmuje. Vím, paní Postlerová říkala, že mám říkat Bendo. Ale říkám Benda - legenda.
Takže já se - vždycky byla svolávána schůze opozicí. Sociální demokracie svolala tolik schůzí, a vždycky jste to zamázli, když jste byli ve vládě! Tak proč ODS a TOP 09 svolala mimořádnou schůzi? To se za 26 let budování kapitalismu v Čechách neobjevily důležitější kauzy? Proč svoláváte schůzi ke kauze, která vznikla na základě sérií anonymních oznámení do Bruselu a na Policii České republiky! Věc, kterou rozpoutala novinářka, která má víc informací z Bezpečnostní rady státu o kauze Libanon než já. Nebo její členové. (Ohlas v sále.) Která spekuluje, že údajné výkupné, o kterém nic nevím, bylo předmětem rozkrádání! Která ví, koho policie v rámci pseudokauzy Čapí hnízdo bude zvát na výslechy! Moji rodinu? Ona to ví? Živý spis. Jak to ví, ta paní? Ona má informace ze živého spisu. Ona pravděpodobně už ví, na jak dlouho mě zavřou, už píšou - 10 let, 15 let. A proč by mě měli zavírat, když jsem nic neudělal!
Já vím, že tady štvu plno lidí. Vím, že by vám to udělalo radost. A řekněte mi, kdo tu megakampaň platí! Dneska ti čápi - já jsem nestihl se s nimi ofotit, to organizoval Bursík, nebo ten - jak se jmenuje, nebudu to říkat. (Výkřik z řad koalice.) Ne, ten... (Výkřik z pravé strany sálu: Kalousek) ... parchant a psychopat, ale já se s ním soudím, nebudu říkat jeho jméno. (Pobavení v sále.) Ptejte se, megakampaň, kdo to platí. Já bych chtěl tomu, kdo to platí, poděkovat jménem Farmy Čapí hnízdo, protože takovou kampaň kdyby chtěla farma dělat, tak vyjde na 300 milionů! Takže my vám děkujeme. (Potlesk z řad ANO.) A chtěl bych všechny lidi pozvat. (Vztahuje ruku k televizní kameře.) Přijďte se podívat na farmu a přesvědčte se, jak to je. (Šum v sále.)
Takže pane Bendo prostřednictvím paní předsedající, vy tady sedíte 24 let, tak já se ptám, co jste tady řešili z těch tunelů polistopadové historie naší země. Já jsem vždy říkal o vašem zakladateli ODS panu Klausovi, od kuponky po amnestii: Nejdřív jste to nechali vašimi kumpány rozkrást, a potom to váš zakladatel zkorumpovanou amnestií, kterou prominul, odpustil. Vy jste tady řešili kuponovou privatizaci, Harvardské fondy Koženého. Ty nás stály 100 miliard. IPB - vždyť tam seděl ten Weigl, však ODS ovládala IPB. Státní banky, které jste nechali rozkrást a které jste následně vyvedli do ČKA, kde jste to rozkradli podruhé. A co lehké topné oleje? A konkurs Chemapolu? A Agrobanka za 50 miliard? A Bohemia za 20? A co kauza IZIP, peníze, které skončily někde na účtech ve Švýcarsku? Proč jste nevysvětlili tento tunel vašim členům ODS? ČKA nás stála 236 miliard. IPB měla 270 miliard špatných úvěrů. A co naše předsednictví Evropské unii spojené s kauzou ProMoPro?
Pan Kalousek mluvil v Bruselu o ostudě ohledně Čapího hnízda. Ne, vy jste udělali největší ostudu. Vy jste řešili kauzu ProMoPro za 180 milionů korun, které odešly na účty nastrčených firem a které vybírali bílí koně v hotovosti. A ještě jsme zapomněli na to, že nám v roce 2012 Brusel, když byl pan Kalousek ministr financí, kvůli korupci zastavil veškeré čerpání evropských fondů. Takže největší ostudou v Bruselu jste byli vy. A co nám ten Brusel řekl? Špatná kontrola. Brusel vytkl - 15. 3. 2012 - premiér české vlády Nečas oficiálně potvrdil, že Česko má velké potíže s čerpáním peněz z Evropské unie. Zároveň potvrdil, že vláda dostala od Evropské komise varovný dopis, v němž mimo jiné stojí, že hlavním důvodem pozastavení plateb z evropských fondů je fungování auditního systému. Div se světe! A kdo byl ministr financí? No nejlepší ministr financí za historie této země, který nás zadlužil o 670 - Miroslav Kalousek.
Pozastavení plateb z evropských fondů v rámci systému operačních programů rozpoutalo na politické scéně spor o to, kdo může za zavedení kritizovaného auditního systému pro čerpání fondů EU. Nečas a Kalousek tvrdili, že auditní systém vznikl za Sobotky, ale ten ve Sněmovně kontroval, že je to lež, že je to chyba TOP 09, ODS. Pravdu měl Sobotka, protože v době, kdy tam byl, ještě EU neměla k auditu fondů metodiku. Takže pan Nečas lhal a Sobotka to řekl ve Sněmovně, a měl pravdu.
Potom nám vytýkali zbytečné plýtvání. Komisařům vadilo, že české úřady plýtvají a příliš často si totiž pořizují služby od externích firem, outsourcing - to jsem zrušil, externí právníky - a přesto si je můžou zajistit vlastními silami. Ano, ministerstvo - pod mým vedením jsme vyhráli arbitráž za 800 milionů. Naše mladá právnička! Bez externistů. Dochází tak zbytečně k tomu, že úřad má odborníky na čerpání dotací z EU, ale přesto se obrací ještě na firmy, které se zabývají tímtéž.
Brusel rovněž upozornil na divokou personální politiku. Operační programy, které rozhodují o rozdělování eurodotací, často střídají manažery a to vede k chaosu při přípravě projektů. Příkladem bylo Ministerstvo školství a jeho program Vzdělávání pro konkurenceschopnost za působení nejlepšího ministra školství, jak říkal váš zakladatel, Josefa Dobeše z Věcí veřejných. Takže tolik byl Brusel.
Samostatnou kapitolu pak tvoří velká privatizace a následně osud klíčových státních podniků, které byly mnohdy pod neprůhlednou vlastnickou strukturou vytunelovány, zkrachovaly a zanechaly dluhy ve výši celkem stovek miliard a zcela zdevastovaný a nepoužitelný majetek.
Pojďme se teďka podívat na Českou exportní banku. To je další Topolánkovo a Kalouskovo dílo. A to je problém, velký problém. My jsme ho zdědili po vás. V pátek byl u mě ministr zemědělství pan Jurečka a chtěl peníze pro zemědělce. Ale naše vládní rozpočtová rezerva díky tomu dědictví, které vy jste udělali, pokud budeme muset ještě zaplatit České exportní bance, tak je už dost vyčerpaná.
Takže my jsme přišli v lednu 2014 a Česká exportní banka byla co? To nebyla efektivní podpora exportu. To bylo rozdávání úvěrů pro spřízněné firmy Topolánkovy a Nečasovy vlády. Tyto praktiky vyústily až v zásah policie přímo v bance. Protikorupční policie si z České exportní banky a přidružené státní pojišťovny EGAP v lednu 2014 odnesla 16 podezřelých úvěrových smluv. Taktéž NKÚ, Národní (správně Nejvyšší) kontrolní úřad, krátce po kontrole v bance v tom období zjistil, že 8 miliard korun odešlo z účtu banky na účty různých projektů na Ukrajině a v Rusku v rozporu s vnitřními předpisy banky. A dědictví období rozdávání exportních úvěrů, když byl strážcem kasy samozřejmě pan Kalousek - téměř zdvojnásobená úvěrová angažovanost banky. 
V roce 2010 zrazu bylo 43,8 miliardy nových úvěrových smluv, oproti průměru let 2008, 2009 bylo 23. 20 miliard korun úvěrů v bilanci je v defaultu, to znamená, že je nevymahatelných. 20 miliard, vážení! A dalších 20 miliard korun je ohrožených. Hazard, který dovolily předchozí pravicové vlády České exportní bance, stojí daňové poplatníky už 6,7 miliardy korun. A z toho nám bylo doposud předloženo, stojí vykrytí dotací pojistných fondů EGAP daňové poplatníky téměř 5 miliard.
Proč se mimořádná schůze Sněmovny nesvolá kvůli vypořádání církevních restitucí? To je velké domů pana Kalouska, kdy stát vrátí majetek v hodnotě 75 miliard korun a za nevydaný majetek bude církvím vyplaceno 59 miliard korun v průběhu 30 let navyšovaných o inflaci. Částka se může vyšplhat na 96 miliard, přičemž 17 let bude náš stát také přispívat na výplaty duchovním. Takže celkově nás to může stát 171 miliard korun.
Nepopírám, že církevní restituce byly správným krokem. Ale ne v takové formě, která měla za cíl jediné - vytáhnout další peníze z kapes občanů do politických stran. A hlavní otázkou je, jak byl tento Kalouskův tunel zrealizován. Jeden pamětník říká, že Jankovský, tehdejší ministr pro místní rozvoj za Nečasovo-Kalouskovy vlády, dostal konkrétní částku, kolik má stát církvím vrátit a zaplatit. Jenom tak si můžeme vysvětlit, proč podle výpočtu Českého statistického úřadu stát v případě církevních restitucí ocenil majetek příliš draho, takže i cena za nevydaný majetek je nadhodnocena. Podle interní zprávy statistického úřadu v roce 2015, kterou zveřejnila média, měla být cena za metr čtvereční zemědělské půdy zhruba 14 korun. A proč stát zaplatil 44, když to mělo být 14? 44! A lesní pozemky měly být 10 korun a stát zaplatil 27! Takže zjednodušeně řečeno to znamená, že kvůli schválení Nečasovou vládou a iniciátorem celého projektu církevních restitucí panem Kalouskem bude stát vyplácet peněžní náhradu o miliardy vyšší, než by musel, a to bude až do roku 2043.
A co třeba mimořádná schůze kvůli solárním spekulantům? Celkem Češi - daňoví poplatníci zaplatí kvůli špatnému zákonu zhruba 600 miliard korun navíc za podporu solárních baronů, což je kvalifikovaný odhad Energetického regulačního úřadu. A navíc pět z dvaceti největších solárních elektráren mělo anonymní akcie. Kdopak asi byl jejich vlastníkem? Martin Roman? Nebo Háva od Kalouska? Kmotři? Nebo dokonce někteří poslanci?
Když náklady na solární elektrárny začaly prudce klesat, ale podpora ceny garantované státem ne, očekávalo se, že vláda Mirka Topolánka nějak zareaguje. K ničemu nedošlo. Důsledky - jedno z největších tunelů na veřejné prostředky se tak potýkáme dodnes. Za rok 2016 vydá český státní rozpočet na podporu obnovitelných zdrojů téměř 44 miliard, z toho je dotace ze státního rozpočtu 22 miliard a zbytek zaplatí občané.
Privatizace Letiště Praha. Tento plánovaný tunel za 100 miliard odtajnily Janouškovy odposlechy. To byl pán z ODS. Aktéři: Kalousek, Topolánek, Řebíček, Bém. Podle odposlechů si měli rozdělit provizi z privatizace Letiště Praha, které mělo hodnotu 100 miliard. A tehdy byl akcionářem letiště samozřejmě pan ministr Kalousek. Tuhle miliardovou šarádu vám zatrhl až pád vlády. Naštěstí. Ale Řebíček s Kalouskem stihli aspoň pro letiště koupit totálně předražený pozemek za 4 miliardy, který kdysi patřil státu.
Prodej ČSA. Zase je to ten pan ministr financí Kalousek. 44 procent jste prodali za 67,5 milionu korun. Ano, slyšíte správně. Víte, co na to tehdy řekl majitel letecké společnosti Travel Service pan Šimáně? Že Kalousek a jeho parta prodala tento podíl za cenu půlky motoru Boeingu 737.
Dotační podvody. Já se ptám prostřednictvím paní předsedající paní Němcové, ta tu sedí 18 let. Svolali jste mimořádnou schůzi třeba kvůli největšímu dotačnímu podvodu ROP Severozápad, kde byl tehdejší šéf Petr Kušnierz už odsouzen na pět let za to, že si říkal o úplatky? Právě dnes ho soud poslal do vězení na sedm let za ovlivňování dotačních projektů v hodnotě 1,4 miliardy korun. Zajímalo by vás, kdo ho do funkce dosadil? No přece ODS. Konkrétně tehdejší předseda regionální rady Jiří Šulc. A pan Kušnierz začal u soudu mluvit - o tom, jak ho ovládala chobotnice vedená lidmi napojenými na ODS. A vysvětloval to tady někdo?
Není ztrátou času svolávat mimořádnou schůzi sněmovny kvůli pseudokauze Čapí hnízdo? Když ve Sněmovně leží 107 zákonů, které čekají na projednání! Zákon o prokazování původu majetku. Zákony na regulaci a vyšší zdanění hazardu. Proč je mi touto mimořádnou schůzí věnovaná taková pozornost?
Pane Schwarzenberg prostřednictvím paní předsedající, byl jste tady někdy v minulosti grilován? Jak se postavila podezření na vaše napojení na české podsvětí? Že jste obchodoval s parťákem zavražděného kmotra Mrázka. Jak Sněmovna řešila vaše dotace na obnovu rybníků? No nijak. I média to přešla bez povšimnutí. Já vám to můžu připomenout. V roce 2002 jste podal žádost na státní dotace na opravu svých rybníků v rámci programu Obnova rybníků po povodni. Na tento účel jste obdržel v září 2003 částku 2,7 milionu korun na obnovu Kroupovského rybníka a o dva měsíce později částku 1,8 milionu korun na obnovu rybníka Ždír. U Kroupovského rybníka byl přesažen termín pro kolaudaci zhruba o šest měsíců. Ministerstvo financí vám ale prominulo chyby ve využívání dotací při obnově vašich rybníků. Stalo se to za vlády Mirka Topolánka a ministra financí samozřejmě dělal Kalousek. A jeho úřad dotaci neshledal závadnou. Nikdo nekřičel. Nebyl jste náhodou, pane Schwarzenberg prostřednictvím paní předsedající ve střetu zájmů? Pamatujete si, co jste řekl do médií? Že jste o tom s nikým nemluvil? Proč takové ujištění v mém případě nestačí, ale vám ho všichni spolkli? To jste všichni zapomněli, že pan Schwarzenberg a jeho firmy získali na dotacích ze státního rozpočtu přes 150 milionů korun?
A proč jste ve Sněmovně neřešili privatizaci karlovarské Becherovky? Nebo asi tady všichni trpíte ztrátou paměti. Tak já vám to připomenu. O privatizaci karlovarské Becherovky pravděpodobně rozhodlo to, že vítězná firma měla ve vlastnické struktuře Karla Schwarzenberga, přítele finančníka Zdeňka Bakaly, který o několik let později brutálně ovlivnil privatizace OKD a z firmy vytuneloval 110 miliard korun. Vše kolem privatizace Becherovky se odehrálo ve středu 3. září 1997. O přestávce jednání Poslanecké sněmovny. Tehdy se v prostorách parlamentu narychlo sešla Klausova vláda a většinou hlasů upřednostnila nabídku pana Bakaly a Schwarzenberga. Tentokrát to ale nebyl Klaus, kdo řídil tuhle privatizaci. Pro tento projekt zvedli ruce všichni ministři za Občanskou demokratickou alianci. Je zvláštní, že členem ODA byl tentokrát taky pan Schwarzenberg. Byť většina Klausovy partaje podle pamětníků upřednostňovala firmu Stock. Nicméně vyhrál tedy pan Schwarzenberg a s panem Bakalou, a to přesto, že jejich podnikatelský záměr byl dokonce meziresortní komisí vlády označen za nejhorší. Proč jste tedy ve Sněmovně nikdy neřešili podivné okolnosti této privatizace, kterou prokazatelně ovlivnila vysoká politika, nikoliv ekonomické zájmy českého státu? (Hluk v sále.)
Já na rozdíl od pana Schwarzenberga nejsem pokrytec. Já ANO financuji ze svých peněz.
Vy tu sedíte šest let, říkal jste, že za peníze ČEZu se tady financovaly politické strany, ale přitom každý v tomhle sálu ví, že vznik TOP 09 byl financován právě z peněz ČEZu, které zařizoval Kalousek, Topolánek a Roman. 
A nyní se také obrátím prostřednictvím pana předsedajícího, pardon, paní předsedající, omlouvám se, na nejvyšší morální autoritu této země pana Kalouska. A zeptám se ho, ke kterým jeho kauzám, kterých je tolik, že se to nedá ani všechno vyjmenovat, se sešla Sněmovna? Je o nich ostatně napsaná celá kniha Nadačního fondu proti korupci. (Ukazuje.) Přečtu jenom kapitoly, abyste si osvěžili paměť. Jak to bylo s padáky? Kolik tam bylo mrtvých? Modernizace tanku T-72. Štábní informační systém. Prodej deseti letounů MiG-29. Prodej stovky tanků řady T-72 do Alžírska. Prodej kasáren na náměstí Republiky. Kalouskův systém rozdávání zakázek. Kauza Diag Human. Ochrana vzdušného prostoru a kauza gripeny. Kauza mýtné. Ano, naše vláda zdědila kontrakt s Kapschem, který byl uzavřen tak, že neměl konce. Kauza elektronické viněty. Kauza hazard. A znovu armáda - kauza letadla CASA. Starost o přírodu nebo ekologická superzakázka. Ta naštěstí nevyšla. To pan Nečas zakázal. Starost o církev a církevní narovnání.
Byla snad díky těmto skutečným kauzám svolaná mimořádná Sněmovna? A byl za ně někdo někdy stíhán? Třeba kauza Kalouskem užívaného luxusního bytu prodaného panem Hávou panu Kašákovi v době, kdy byl Kalousek jen krátce politikem. Jeho vazby na jeho přítele a později náměstka pana Fuksu, zakázky firmy švagra Kašáka jdou za 150 mil. v době, kdy byli lidé s vámi spojeni v rozhodování o těchto zakázkách, a později ta firma byla sponzorem pana Kalouska. S odhalením kauzy přišla v roce 2002 MF DNES, naštěstí jsem ji tehdy nevlastnil. Známý zbrojař Háva prodal Kalouskovu švagrovi Lubomíru Kašákovi luxusní byt v Praze za 6,5 mil. korun. Kašák v něm pak za nájem 15 tisíc korun měsíčně nechal Kalouska bydlet. Přes něj tento byt pak získala po Kašákově smrti jeho sestra, manželka ministra Kalouska. Lubomír Kašák byl napojen na aféry příbramského Palerma a jeho firma IDOS dostala zakázky od města 150 mil. korun. Lubomír Kašák nakonec skončil zastřelen a jeho vrah vzápětí podle policie spáchal sebevraždu. Já nevím, kolik bylo mrtvých kolem pana Kalouska. To určitě nebylo pro Sněmovnu důležité.
Privatizace OKD. Kvůli kuponové privatizaci vašeho zakladatele ODS Klause ztratil stát majoritu v OKD. Proč v roce 1997 vláda Václava Klause nezasáhla? Proč policie nezasáhla, když bývalý šéf Fondu národního majetku Češka podal trestní oznámení a pokusil se tento proces zastavit? Případ OKD je případ bezprecedentního bezcitného vytunelování firmy, kde jeho finančník Bakala a jeho kumpáni díky privatizaci získali a vytáhli z firmy OKD přibližně 110 mld. korun. Ano, vážení horníci, 110 mld. korun! Na prodej podílu akcií při veřejné nabídce vydělal 30 mld. Podle výročních zpráv NWR a OKD získal za období 2006 a 2012 jen na dividendách 65 mld. Dalších odhadem nejméně 15 mld. vydělal prodejem bytů a ještě mu zůstal další majetek v hodnotě 10 mld. A to tím, že rozdělil OKD dne 22. května 2006 na několik firem. Nemovitosti převedl na nástupnické společnosti. Jeden příklad za všechny. Společnost RPG RE LAND, která se 5. května 2014 přejmenovala na společnost Asental Land. Minulý pátek jsem se zúčastnil odborářské konference horníků a v ten den Asental Land ještě vlastnil 19 862 parcel o celkové výměře 45 903 106 metrů čtverečních pozemků v celé České republice a 92 nemovitostí. Společnost RPG RE Residential se přejmenovala dne 1. 12. 2006 na RPG Byty. A co se stalo? Horníci byli připraveni po privatizaci a následných krocích pana Bakaly o byty, neboť ten je dále vesele přeprodal. Přitom slíbil horníkům prodat byty za 40 tisíc. O ceně, za kterou je Bakala prodal, lze jen spekulovat, ale taková transakce by mohla představovat přibližně 10 mld. korun.
A co je dneska výsledkem? OKD hrozí kolaps. Hrozí uzavírání dolů a propouštění horníků. Ptám se: Proč nehovoříme o této kauze a jejich důsledcích, která se významnou měrou dotýká státu? Je tu snad mimořádná schůze kvůli tomu? Jasně že není. Pan Bakala byl přece sponzorem politických stran. Přece ODS a TOP 09. Jen v roce 2010 dal 15 mil. ODS a TOP 09 7,5 mil. A Věcem veřejným 6 mil. Já vás tedy žádám, abyste ty peníze vrátili firmě OKD. Vraťte to horníkům, abychom platili méně pro jejich předčasné důchody, které jsme jim slíbili. A samozřejmě naše koaliční vláda se o ně postará.
Ale takových zvěrstev, které tady politické strany uskutečnily po revoluci, bylo tolik, že bych tady mohl mluvit měsíce.
Teď bych se chtěl vyjádřit k mediální štvanici, kterou na mě systém pořádá. Byli to právě Bakalovi novináři... (Hlasy zprava: Matrix.) Jo, jo, Matrix... kteří se této kampaně aktivně účastní, kteří si ani nedali tolik práce, aby zjistili, že dotace je 50 mil., ne 54. Ještě dnes ráno tuto lež opakovala veřejnoprávní Česká televize. Takže jeden napíše 54 a všichni to opisují. Myslím si, že někteří z vás si vzpomínají na můj tweet "Zítra asi něco koupím", a nebudu to radši rozvádět. Bakalova novinářka šla 7. března 2016 ve 13.46 ještě dál. Poslouchejte, co napsala: Dobrý den, podle našich informací zasahuje policie v Čapím hnízdě. Je to pravda? Co na to říkáte? Jak budete postupovat? Vnímáte to jako politickou objednávku? Volal jsem kolegům a samozřejmě tam žádná policie nebyla. Novináři nevěřili, tak tam vyjeli. A žádná policie tam skutečně nebyla. Zklamaně tedy odjeli pryč. Ale představte si, že bych na tu esemesku novinářce reagoval třeba jen, že o tom nic nevím. A možná by to zveřejnila a škoda by byla dokonána. A tohle všechno píšou média, která vlastní Zdeněk Bakala, člověk, kvůli kterému Česká republika přišla o miliardy. Člověk, který nechává krachovat doly a zbaběle utíká do Švýcarska.
Dalším strůjcem nenávistné kampaně je majitel TV Barrandov Jaromír Soukup, který mě denohestuje přes svoji televizi a všechna svá média. Začalo to kauzou, kterou vymyslel Soukupův novinář Daniel Köppl, který účelově sbírá dehonestující informace na moji rodinu. Na moji partnerku vyrobili kauzu "Kabelka". Moje paní byla v televizi Barrandov dehonestována opakovaně. Soukupovi nohsledi a šmíráci čekali v autě každé ráno po dobu několika dní před bydlištěm bratra mé ženy a sledovali jeho manželku a jeho samého. Svými články a pořady terorizují naši rodinu s jediným cílem - poškodit ji. Je to jistě jen náhoda, že pan Soukup v minulosti pomáhal s kampaněmi ODS, Strany zelených, TOP 09, Věcí veřejných a dalších. On byl tvůrcem ekonomického programu Strany zelených a měl na starosti dotace z Evropské unie. A taky byl strůjcem fiaska Mistrovství světa v klasickém lyžování v Liberci, po kterém zůstaly stamilionové dluhy. Mimochodem se mi také snažil prodat svoje impérium za 3 mld., ale protože k obchodu nedošlo, na oplátku čelím nenávistné a systematické kampani s cílem poškodit mě i mou rodinu.
Dalším mediálním magnátem, jehož týdeník na mě soustavně útočí a lže, je František Savov, toho času na útěku ve Velké Británii, člověk podezřelý z krácení daní za daňový únik ve výši 780 mil. korun, po kterém bylo vyhlášeno pátrání. Člověk, který se podílel na tunelování Českých drah a na vyvedení 500 mil. korun z České konsolidační agentury, získal milionové majetky, které dříve patřily SSM. Jednalo se o jeden z největších polistopadových tunelových podvodů. Vlastnil firmy s neznámou vlastnickou strukturou se sídlem v zahraničí. Momentálně čeká na rozhodnutí soudu v Londýně, kde byl zadržen. I jeho firmy nebo firmy na něj napojené získávají peníze od státu, třeba na mediální kampaň značky Klasa za 300 mil. Jen tak mimochodem, část kampaně na tuto značku dělal právě s panem Soukupem.
Další z nositelů pravdy a člověk, který se vyjádřil do médií s jistotou, že jsem udělal dotační podvod, je pan David Ondráčka z Transparency International. Pana Ondráčku jsme oslovili před parlamentními volbami v roce 2013. Hnutí mu nabídlo, aby byl stínový ministr vnitra, ale tehdy neměl tu odvahu se k nám přihlásit. Až poté, kdy jsme v říjnu 2013 uspěli, tak při jednání koaliční vlády měl najednou velký zájem být ministrem vnitra. 
Pan Ondráčka nemá o případu žádné informace, ale na veřejnosti tvrdí, že se jedná o dotační podvod. Bohužel také Česká televize, veřejnoprávní instituce, od které by diváci za své koncesionářské poplatky právem očekávali nezávislé a objektivní zpravodajství, rozjela otevřenou kampaň o Čapím hnízdě a není schopna si ani ověřit informace, jak jsem to viděl dnes ráno, že dotace není 54 milionů, jak píší Bakalovi novináři, ale 50, přestože kauzu vyšetřuje auditní orgán Evropské komise, Evropský úřad proti podvodům OLAF a Policie České republiky, a to vše pouze jen na základě série anonymních udání do Bruselu a Policii České republiky.
Chtěl bych jenom připomenout občanům, že za televizní poplatky ve veřejnoprávní televizi platíme 135 korun měsíčně a za rozhlasové poplatky 45 korun měsíčně, to je dohromady 180 měsíčně. V roce 2014 inkasovala Česká televize od občanů na poplatcích 5,68 miliardy korun. Český rozhlas inkasoval na poplatcích od českých občanů 2 miliardy 30 milionů korun. Proto považuji za neuvěřitelné, že veřejnoprávní instituce, kterým občané platí dohromady 7,7 miliardy korun ročně, jedou intenzivně kampaň na Čapí hnízdo, kterou vyšetřuje policie a všichni. Na Český rozhlas a Českou televizi mají dohlížet jejich rady, dbát na to, aby zpravodajství bylo objektivní a vyvážené. Mohou volit a odvolávat generálního ředitele. Zdánlivou objektivitu má zaručovat fakt, že nominace radních navrhují společenské organizace. Jenomže tradiční strany si umí poradit. Protáhnou svého člověka přes organizaci a pak si ho v rámci širší koalice zvolí do rady. Většinou jde samozřejmě o politické vysloužilce, odložené členy nebo stranické aktivisty, kteří za udělení teplého místa své straně věrně slouží. To je i případ televizního radního Zdeňka Šarapatky, který chtěl zrušit pořad moderátorky Jílkové Máte slovo. Víte, co mu tak hrozně vadilo? No že tam byl Babiš a že mluvil dokonce o snížení DPH na pivo, točené, a že tam mluvil o EET. To je neuvěřitelná drzost, že český ministr financí může v České televizi mluvit o chystaném zákonu, který se dotkne stovek tisíc českých lidí. Absolutně tedy nechápu, čí zájmy ten pan radní hájí. Čeští občané to asi nebudou.
Česká televize a rozhlas jsou nezávislé na papíře, ve skutečnosti poslouchají tradiční strany a za dobrou práci mají ředitelé televize a rozhlasu nezanedbatelnou protislužbu. Jejich hospodaření s penězi, které dostanou od lidí, není prakticky nijak kontrolováno. Proč by tedy měli zájem s tím něco dělat?
Moderátorka pořadu 168 hodin si logicky klidně dovolí v hlavním vysílacím čase říct, že jsem si nenápadně přihrál 50 milionů ze svého gigantu. Jak si to vůbec může dovolit? Tomu nerozumím. Jak se já můžu bránit? Jen se ozvu, a všichni začnou křičet: Cenzura svobodným médiím! I vystoupení pana reportéra Vrány dnešní ráno v České televizi, který tvrdí, že v účetnictví Hnízda se neobjevuje žádný investor. Jaký investor, pane Vráno? Investor je Farma Čapí hnízdo. Asi jste myslel akcionáře. To je vidět, jaká je úroveň, koho zvou do České televize. Pan Leština taky mluvil stejně, od Bakaly, že kde je ten investor? Investor a akcionář jsou celkem různé věci. Takže zkuste si v tom udělat pořádek.
Hnutí ANO proto dlouhodobě prosazuje úplné odpolitizování televizní a rozhlasové rady a zároveň přísnou kontrolu nad tím, jak jsou využívány veřejné peníze v televizi a v rozhlase. Tak přece zní i jedna z definic veřejnoprávních médií. Cílem jejich provozování je zabránit zneužití médií politickými stranami a podpořit média jako čtvrtý pilíř demokracie.
Nejznámější moderátor veřejnoprávní televize Václav Moravec, ano, ten, který se pasoval do role lektora a ochránce žurnalistické etiky na české univerzitní půdě, ve svém pořadu permanentně útočí na moji osobu a moje firmy. A tak tomu bylo i u Čapího hnízda. Cituji jeho tweet ze 14. 3.: Přestaňme se štvavou kampaní. Proč je tak těžké pochopit, proč Babiš investora Čapího hnízda zná, ale sám sobě teď nemůže dovolit se zveřejnit. No to je úžasné, že nejslavnější redaktor vlastně takhle mluví. A je to sprostá lež a spekulace. Další tweet pana Moravce: Hledám víkendovou vilu v areálu nějaké firmy. Značka: smysluplné využití evropských dotací vítáno. K tomu zveřejňuje fotografii mé partnerky. Neuvěřitelné. Co to je? Co to je za odporné jednání? Největší lež celé kampaně je, že se jedná o luxusní sídlo mé rodiny a mě samého. To tvrdí např. Bakalův novinář Jaroslav Spurný. Farma Čapí hnízdo byla vždy veřejnosti přístupná, což byla podmínka poskytnutí dotace. Vila nebyla nikdy předmětem dotace a byla ze žádostí o dotaci vyňata hned na začátku. Nicméně to jeden deník uveřejnil. Další potvrzení vysoké žurnalistické profesionality a důvěryhodnosti, slušnosti a serióznosti Václava Moravce. A všechny tyto lži a podrazy dělá někdo, kdo bere statisíce korun, které mu platí občané ze svých koncesionářských poplatků a který ovlivňuje svými spekulacemi a domněnkami veřejnost.
Tak v rámci kampaně vzniklo největší nedorozumění a doslova hysterická reakce vyvolaná mým neobratným vyjádřením. Tehdy redaktorka Novinek napsala, že jsem se měl údajně přiznat k vlastnictví Čapího hnízda, což je samozřejmě lež, protože jsem ho nikdy - a opakuji znovu, nikdy nevlastnil a v době podání žádosti o dotaci ho nevlastnila ani moje žádná firma. Tohle nedorozumění vzniklo článkem - nadpis: Babišovo Čapí hnízdo dostalo pokutu šest milionů. Nakonec platil jen 37 tisíc. Po uveřejnění této lži, protože já ani Agrofert jsme nikdy žádnou pokutu neplatili a nikdy jsem neřekl, že Čapí hnízdo jsem vlastnil, tak jsem redaktorce volal a řekl jí, že jsem Čapí hnízdo nevlastnil a s pokutou nemám nic společného. Místo "nebylo" jsem řekl "není". Špatně jsem se vyjádřil, byl jsem ve stresu a to celé způsobilo totální hysterii. A na základě toho vyšel další zkreslený titulek v Novinek. Babiš: Čapí hnízdo není moje, vůbec se mě netýká. To je samozřejmě debata - Novinky o voze a já koze. Toto bylo skutečně velké nedorozumění.
Teď bych se rád vyjádřil k paní Grässle. Paní Grässle je šéfka výboru pro rozpočtovou kontrolu Evropského parlamentu. Rozpočet Evropského parlamentu je cca 145 až 150 miliard eur. Paní Grässle, členka CDU, má se mnou pravděpodobně dlouhodobé problémy. CDU paní kancléřky Merkelové je v parlamentu ve frakci EPP, ve stejné frakci je TOP 09 a KDU-ČSL. Když začala paní Grässle kritizovat můj střet zájmů, tak její kolegové to komentovali tak, že se jedná o její soukromý názor, a nikoli o názor výboru. Konkrétně to řekl tehdejší předseda výboru Jens Geier. Já jsem následně paní Grässle požádal o schůzku. Potkali jsme se v Berlíně 28. října 2014. Koupil jsem kytku, mluvil jsem s ní hodinu německy, vysvětloval historii hnutí, a jak jsem se dostal do politiky. Říkala mi, že jsem pro Česko důležitý a že mám vytrvat. Tak jsme se domluvili, že porovnám zákonnost střetu zájmů v Německu a v Rakousku s českým zákonem o střetu zájmů, což jsem udělal, a následně jsem jí poslal dopis 9. prosince 2014. Tento rok jsem psal paní Grässle 21. ledna 2016 dopis, kde jsem reagoval na její rozhovor s novinářkou, která rozpoutala a je hlavním motorem této štvavé kampaně, která spekulovala ohledně auditního orgánu. Šlo samozřejmě o článek na zakázku pana Wagenknechta, jelikož novinářka dlouhou dobu s ním spolupracuje a publikuje u nich z informací z Ministerstva financí a prezentuje přání a názory pana Wagenknechta. Paní Grässle evidentně nemá ráda Českou republiku. Pamatujeme si také na skandál, který jsme tady měli s auditním systémem mezi panem Wagenknechtem a pan Šlechtovou. Paní Grässle nemá ráda Českou republiku, asi proto, že tam chodí čeští donašeči, kteří nosí anonymní lživé informace. Mám proto pocit, že její přístup není korektní a má politický nádech. Ona vystoupila tři týdny před evropskými parlamentními volbami. Takže jsem přesvědčen, že ta paní to nedělá náhodou. 
Teď bych se chtěl vyjádřit k té pseudokauzičce u OLAFu. Rád bych se vyjádřil k údajnému zjišťování ohledně Čapího hnízda u bruselského úřadu OLAF, když tak také činí vehementně média. 5. ledna 2016 zveřejňuje jeden server zprávu, že Evropský úřad proti podvodům OLAF začal řešit podezření, že Babišova firma Agrofert změnila skrytým lobbingem ve státní správě čerpání dotací ve svůj prospěch. 6. ledna 2016 se úřednice Ministerstva financí zařazená organizačně do oddělení centrálního kontaktního bodu AFKOS obrátila z pověření náměstka Vyhnánka na OLAF, aby se potvrdilo, zda je informace pravdivá, či nikoliv, jak uvedl pan Vyhnánek z pozice odborného náměstka pro řízení sekce finančních řízení a audit zodpovědný za úzkou spolupráci a komunikaci s OLAF. V případě zahájení jakéhokoliv prošetřování ze strany OLAF je komunikace mezi příslušnými pracovníky Ministerstva financí a OLAF nutná a naprosto standardní. Stejně tak je pochopitelné, že pokud se o údajném zahájení prošetřován ze strany OLAF dozvěděl zcela nestandardně z médií, bylo jeho povinností pravdivost této informace prověřit. Zcela odmítám to, že bych někoho úkoloval, aby mi na OLAF zjišťoval prověřování jakékoliv kauzy! Nejsem blázen! Náměstek Vyhnánek tak učinil z vlastní iniciativy a za účelem plnění svých pracovních povinností, za něž je plně odpovědný. Nepřísluší mi ani hodnotit, proč se náměstek obrací na toho či onoho úředníka. V dané věci se jedná o odborného náměstka, který je za danou agendu zodpovědný, přičemž za komunikaci s podřízenými neshledávám nic závadného.
Ve vyjádření náměstka Vyhnánka, které poskytl i médiím, se jedná o dlouholetou zaměstnankyni Ministerstva financí zabývající se touto agendou a je považována za jednu z nejzkušenějších odbornic. 22. a 26. ledna 2016 jsem na základě žádosti o schůzku hovořil s nadřízenými úřednice, která se obrátila z pověření náměstka Vyhnánka na OLAF. Hovořil jsem s nadřízenými té úřednice. S tou úřednicí jsem nehovořil. Nadřízené jsem vyslechl a seznámil se s jejich pohledem na věc. Jelikož se jedná ale o spor mezi zaměstnanci a navíc se týká společnosti Agrofert, obrátil jsem se na státního tajemníka, pod nějž všichni státní úředníci v souladu se zákonem o státní službě spadají, ať danou věc v rámci svých kompetencí řeší. Kdybych jakkoliv ve věci nadále osobně intervenoval, bylo by mi takové jednání nepochybně vyčítáno jako zneužití a ovlivňování situace. Uvedenými zaměstnanci Ministerstva financí nebylo podáno žádné oficiální podání, a to ani prostřednictvím prošetřovatele Ministerstva financí, stížnosti podle zákona o státní službě nebo návrhu na kárné řízení, ačkoliv ze strany státního tajemníka byli ujištěni, že podají-li návrh na kárnou stížnost, bude se jí okamžitě zabývat. Aktuálně můžu jen sdělit, že na Ministerstvu financí věc řeší státní tajemník, který mě informoval, že v této souvislosti podá podnět na Úřad vlády. Pevně věřím, že Úřad vlády se danou věcí bude zabývat a zcela nezávisle posoudí veškeré okolnosti nikoliv podle médií, kde jsou zcela účelově interpretovány dílčí okolnosti případu nebo uváděny zcela nepravdivé a vykonstruované závěry.
Chtěl bych se krátce vyjádřit ke stanovisku Nadačního fondu proti korupci. Mě velice mrzí, že Nadační fond nepočkal na můj projev a na vysvětlení, protože pan Karel Janeček, který je zakladatel Nadačního fondu proti korupci, který se tedy ohání dobrou morálkou a dobrými mravy, tak pokud vím, v minulosti měl problémy s daněmi na ostrově Mauricius a ohrazoval se tím, že v Čechách nebyla možnost jej založit. (Smích a potlesk poslanců ODS.) Tři roky poté, co české zákony takový byznys umožňují, se přesto přesun nechystá a schovává svoji firmu v luxusním daňovém ráji. Tak já nechápu, proč on mně něco káže.
A máme tady samozřejmě pana Jančuru, který mě tedy také pobavil. (Smích poslanců ODS.) Pan Jančura nás stále s panem ministrem Ťokem terorizuje kvůli Českým dráhám, ale my jsme České dráhy - ano, převzali. Tam jste měli Žaludu. A to jsme měli České dráhy nechat tak? Anebo pan Jančura bojuje u paní ministryně Šlechtové za ohýbání zákona o veřejných zakázkách? My jsme tady placeni za stát s panem ministrem dopravy Ťokem a náš úkol je s Českými dráhami udělat maximum, aby nezbankrotovaly.
Stejně pokrytecky vnímám iniciativu Vraťte nám stát, která mě vyzývá k odpovědím na nějaké hloupé otázky. Je strašně úsměvné, kdo je zakladatelem té iniciativy - pan Petr Havlík! Zakládající člen ODS. Ten chtěl řídit naše hnutí za 200 tisíc měsíčně. Pan Petr Havlík je Česká Lotynka. Já vůbec nechápu, jak může být někdo protikorupční aktivista. Zakladatel ODS, poradce pana Klause a bývalý hlavní manažer ODS mě vyzývá, abych vysvětlil nějaké otázky, které většinou jsou nesmyslné.
Rád bych zmínil ještě jedno samozvaného odborníka proti korupci - pana Janka Kroupu, o kterém jeho kolegové novináři nepokrytě říkají, že pracuje za peníze na objednávku a neštítí se ničeho. Tenhle člověk pracuje tak neprofesionálně, že na základě svědectví jednoho člověka nechal zavřít nevinnou Věru Jourovou do vazby! A jak se pak ukázalo, bylo to na základě svědectví člověka, který sám ten trestný čin spáchal! A přesto pan Kroupa v pohodě dál chodí po světě a tváří se, že nestranně píše kauzy. Zrovna tu dnešní. Tvrdí, že jsem koupil na farmu Čapí hnízdo koně. Tak jsem podle něj byl majitel v době získání dotace. Je to podle mě absurdní a vykonstruované jako předchozí kauzy.
A už jsem konečně u farmy. (Smích a potlesk zprava.) Tedy k farmě. Já bych vám ji raději tedy ukázal, abyste viděli, o co jde. (Ukazuje velkoformátovou fotografii.) 16. 2. 2006 kupuje společnost Imoba zdevastovanou zemědělskou usedlost o rozloze 80 hektarů za 10,431 milionu korun. 30. 11. 2007 dochází k přeměně ZZN Agro Pelhřimov s.r.o., která byla součástí skupiny Agrofert, na ZZN Agro Pelhřimov s akciemi na majitele. Proč jsem odmítal vlastníky farmy v době podání žádosti, se dozvíte úplně na závěr, kdy je s jejich souhlasem zveřejním, i když bych nemusel. A slíbil jsem, že budu transparentní a udělám to, i když jde o osm let starou věc, která nemá nic společného s mou politickou kariérou.
Vzniká projekt vybudovat multifunkční kongresový areál sloužící veřejnosti v rámci cestovního ruchu. Vzhledem k tomu, že společnost Imoba a ani Agrofert se nezabývaly těmito činnostmi - cestovní ruch -, které byly odlišné od předmětu jejich podnikání, neměly zájem na realizaci tohoto projektu. Na konci roku 2007 společnost ZZN Pelhřimov prodává 100 % akcií společnosti ZZN Agro Pelhřimov třem fyzickým osobám za 2,38 milionu korun. 17. ledna 2008 se koná valná hromada společnosti ZZN Agro Pelhřimov, kde je společnost přejmenována na Farmu Čapí hnízdo a. s. 25. února 2008 podepisuje Agrofert dohodu o budoucí spolupráci s Farmou Čapí hnízdo. Agrofert se stává strategickým partnerem farmy, což podle této dohody znamená, že v budoucnu bude využívat část kapacity farmy. 27. 2. 2008 podepisuje Imoba s Farmou Čapí hnízdo smlouvu o pronájmu nemovitostí, tj. pozemků a budov s dobou nájmu do 31. 12. 2030! Tak jaký podvod? Podvod se dělá na 22 let dopředu? Co to je za nesmysl? 2030 - nájem!               