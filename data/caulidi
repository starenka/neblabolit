Čau lidi, tuhle krátkou dovolenou jsme už fakt potřebovali. Vzkazy typu “Pane Babiš, vypadáte hrozně” 😱 a “Máte kruhy pod očima" 😵 jste mi poslali xkrát a když se dívám na fotku z roku 2013, tak vidím, že jsem v politice zestárnul o 20 let. Takže se vám teď poslušně hlásím z hor v Rakousku. I když si nemůžu vypnout mobil, trochu jsem na pár dní zvolnil pracovní tempo: maily vyřizuju jen ráno, než se moje paní probudí 😴 No a samozřejmě nemůžu zapomenout na vaše otázky, na které zkusím ještě dnes odpovědět.

Už 13 let jezdíme na tohle místo v horách s přáteli a rodinami trávit konec roku. Protože se s některými z nich celý rok nevidíme, máme si vždycky o čem vyprávět a společně vzpomínáme, co jsme za ten rok prožili. Jsou tu přátelé z Německa a Rakouska a tak samozřejmě s chlapama řešíme politiku a speciálně přistěhovaleckou politiku v obou zemích a u nás, a partnerky zase probírají hlavně děti, dovolené, módu, jídlo a tak. Mimochodem zdejší šéfkuchař je Čech 🇨🇿 a další naši. 

S majitelem hotelu jsme se bavili, že má stejné problémy jako spousta firem u nás v Česku: není tady dost kvalifikovaných a schopných lidí. Taky říkal, že jejich nový premiér Sebastian Kurz sníží DPH na 10 procent, na což se samozřejmě všichni těší 👍

Co se týče lyžování, napadlo hodně sněhu a konečně postavili velkou a moderní lanovku na Penken. Akorát teda sjezdovky neupravují nad ránem jako ve Francii, takže když přes noc nasněží, musíme si to sami ujezdit ⛷ Na Nový rok budu zase řídit domů 6 hodin, baví mě to, můžu přemýšlet o tom, co mě čeká příští rok. Bude určitě hustý 🤓

Přeju vám všem do Nového roku hodně zdraví a pohody. A přeju hrdost a svornost. Bez nenávisti. A ještě víc lásky.Čau lidi. Takže: tohle moje týdenní hlášení je snad nejdelší, co jsem kdy napsal 😳 tak bych doporučoval, udělejte si kafe, nebo jako já zázvorový čaj s medem a citrónem. A já vás zkusím nenudit. Teď to tady po sobě čtu, než vám to sem napíšu, a kdo to dočte do konce, má fakt výdrž 😂

Vím, že spousta z vás teď žila volbou prezidenta. Jasně. Musím se vám ale přiznat, že pro mě to byla jen jedna z desítek důležitých událostí. Vlastně jsem stihl v pátek odvolit jen tak tak, Průhonice 21.56, hned po příletu z Maďarska. Byl to totiž extrémně nabitý týden. A to jako fakt i na moje poměry. Ani netušíte, jak si teď užívám, že v neděli pracuju jen osm hodin denně. Ale pojďme na to.

V pondělí jsem letěl do Bulharska 🇧🇬 Je to teď předsedající země Evropské unie, takže bylo zvlášť důležité se potkat. Sofie ležela pod dekou sněhu ❄️ S Bulhary se shodujeme na spoustě věcí: i oni jsou proti kvótám, pro boj proti migraci, bavili jsme se i o kvalitě potravin. Není přece možné, aby naše děti jedly míň kvalitní přesnídávky než děti na západě 😠

Premiér Bojko Borisov je fakt svéráz. Když jsem ho pozval k nám do Prahy, řekl mi, že nechce do žádné restaurace s michelinskou hvězdičkou, ale rád zajde na pořádné vepřové koleno a šunku. Během jednání si zapálil doutník. Já jsem si nevzal, z kouření jsem už roky vyléčený. Když jsme sedali zpátky do letadla, šel jsem se podívat do pilotní kabiny. Tam jsem zjistil, že knipl má pod palcem pilotka. To je hlavně vzkaz pro všechny holky, které sní o budoucím povolání. I vy můžete jednou pilotovat vládní letadlo ✈️

V úterý jsme měli schůzku se zástupci telekomunikačních firem. Chci, aby měli lidi levnější telefonní tarify, mobilní data a i ta poslední vesnice měla rychlý internet📱 Bez toho se nepohnem směrem k elektronické státní správě. Evropská unie nám na to může poslat 14 miliard korun! Ty jsou ale zaseknuté, protože bývalý ministr průmyslu a obchodu to prostě neřešil. Nikdo nebyl doteď osobně zodpovědný. Takže jsem ustavil náměstka ministra průmyslu pro INTERNETIZACI Česka, Ondřeje Malého. Předtím dělal koordinátora na vládě, ale neměl vůbec podporu premiéra. Jeho úkol číslo jedna je vyřešit ten problém s dotacemi na vysokorychlostní internet a stanovit strategii internetizace Česka. Budu na něj dohlížet.

Večer jsme měli v Lichtenštejnském paláci setkání s diplomaty s celého světa, kteří zastupují svoje země tady v Česku. Od Afriky přes Asii, Střední a Jižní Ameriku, přišel i nový americký velvyslanec Stephen King. Měl jsem proevropský projev, ale s jasným názorem na reformu Evropské unie. Bylo moc fajn si povídat chvíli anglicky, chvíli francouzsky a německy. Pak mě čekal přesun na televizi Barrandov k Jaromíru Soukupovi. Měl jsem mezi tím ale ještě trochu času. Zapnul jsem televizi a sledoval, jak si v debatě vedou oba kandidáti na prezidenta. A díky tomu jsem zaslechl, že mě pan prezident Zeman ve středu pověří sestavením nové vlády.

No a ve středu jsme začali na vládě jako vždycky 6:30 ráno. Měli jsme spoustu věcí k projednání. Někdy mě úplně šokuje, čím vším se máme zabývat 😬 Kolega třeba povídá, že v Manile na Filipínách bude 12. konference o ochraně migrujících ptáků nebo v New Yorku genderová konference a kdože tam z nás pojede 😂 Tak jsem všem opět velice důrazně připomněl - stejně, jako když se řešilo, kdo poletí na Olympiádu - že stát není cestovní kancelář. Rozhodně ne, jako za minulých vlád. Platíme velvyslance po celém světě, tak ať na takové akce chodí oni, ne že tam budou létat na výlety lidi odsud.

V Kramářově vile jsem si potom dal pracovní snídani se saským premiérem. Povídali jsme si hlavně o rychlovlacích Praha - Drážďany a taky, že bychom měli zlepšit splavnost Labe. I když na obou stranách seděly tlumočnice, zjistili jsme, že nejsou potřeba. Bavili jsme se německy celou dobu.

No a pak jsem odjel na Hrad: nejdřív slavnostně zamknout korunovační klenoty, které byly několik dní vystavené pro veřejnost 👑 Potom jsem šel složit demisi do rukou pana prezidenta. Ten mě obratem neformálně pověřil sestavením nové vlády.

Davos! Hned ráno v šest jsme sedli do letadla a odletěli na Světové ekonomické fórum 🇨🇭 Od dob Klause nás tam nikdo nereprezentoval. To je 17 let! Přitom je tady možnost potkat stovky důležitých lidí a našich potenciálních spojenců: jsou tu premiéři a prezidenti z celého světa, eurokomisaři, ministři financí, šéfka Mezinárodního měnového fondu, OECD, velkých firem, nositelé Nobelových cen… Fotky jsem dával už sem na Facebook, takže víte.

Nejdřív jsme přistáli v Curychu. Já jsem ve Švýcarsku žil, takže vím, že se dá všude dojet pohodlně a rychle vlakem. Jenže ochranka trvala na tom, že do Davosu musíme jet z bezpečnostních důvodů autem. Tak teda OK, no. Na konferenci je nejlepší to, že jdete po chodbě, potkáváte světové státníky, se kterými můžete rovnou dát kafe a probrat věci důležité pro naši zemi. Nemusíte lítat přes půl Evropy. Tak jsem si sedl třeba s izraelským premiérem Benjaminem Netanjahuem 🇮🇱 a bavili jsme se o spolupráci ve vědě, inovacích, kybernetické bezpečnosti a ekonomice. Taky jsme se bavili o radiolokátorech, aby byly kompatibilní se systémem NATO. S estonským premiérem Jürim Ratasem 🇪🇪 jsme zase řešili digitalizaci a e-Government. Mají v Estonsku obrovské zkušenosti, tak jsem oťukával, co a jak by šlo implementovat u nás.

Všichni premiéři a prezidenti pak šli spolu na oběd, který měl název Oběd globálních lídrů. U stolu jsem seděl se zakladatelem celého Fóra Klausem Schwabem. Druhý den jsem ho viděl v televizi, jak doprovází Donalda Trumpa 🇺🇸 Po pravé straně jsem měl polského 🇵🇱 a srbského premiéra 🇷🇸. U stolu s námi byl i irácký premiér 🇮🇶 a další.

Pak jsem měl projev na panelu Reforming Europe. Nechal jsem ho přeložit do češtiny, můžete si ho přečíst tady: www.facebook.com/anobudelip/posts/1728722733864619
Využil jsem tuhle příležitost, abych přede všemi státníky zopakoval, že Evropa má hlavně CHRÁNIT svoje vnější hranice, nehašteřit se kvůli maličkostem, svoje rozhodnutí příjmat jednomyslně na úrovni premiérů a hlavně nezapomenout proč vůbec vznikla: aby chránila mír a prosperitu svých občanů!

Jsem z téhle akce ještě teď nadšený. Kromě toho, že jsem absolvoval naplánované schůzky s premiéry Lucemburska, Estonska, Portugalska, Izraele a předsedou valného shromáždění OSN, jsem taky potkal spoustu jiných důležitých státníků, popovídal si s nimi a vyměnil kontakty. No a pak už byl čas jet zpátky na letiště. Švýcarská policie nás nějak divně povozila dokola, takže jsme k letadlu dorazili s hodinovým zpožděním a v Praze jsme přistáli o půlnoci 🛬

Samozřejmě další ráno 6:30 jsem už zase seděl v letadle směr Budapešť 🇭🇺 Moc jsem toho teda nenaspal. V Maďarsku byl Summit V4, tedy našich klíčových spojenců a sousedů. To jsem spojil i se státní návštěvou. Po příletu jsem nejdřív položil věnec na Náměstí Hrdinů, což je pro každého cizince velká pocta 🙏 Pak jsem byl přijatý u prezidenta Jánose Ádera, kterého znám z jeho návštěvy v Praze.

Na summitu jsme pak řešili Dublin 4, migraci, kvóty, ochranu hranic, evropský rozpočet a kohezní fondy. A taky jsme schválili, že sice pošleme do Libye peníze na boj proti pašerákům, ale zároveň bychom chtěli ty oblasti přímo navštívit. Nechci, abychom tam dávali peníze a nevěděli, na co přesně jdou.

Následoval oběd a po něm jsem vystoupil na konferenci za účasti médií a veřejnosti. Mluvili jsme o V4 a Evropě a musím říct, že odezva byla skvělá. Dokonce jsme se i párkrát společně zasmáli. S premiérem Orbánem si normálně tykáme, už mu neřeknu jinak než Viktor. Mluvili jsme víc než půl hodiny na čtyři oči. Dlouho jsem se zajímal o to, jak mají připravené rychlovlaky 🚄 Chystají trasu Budapešť-Bělehrad a Budapešť-Kluž. Dlouho jsme mluvili o ekonomické spolupráci mezi Maďarskem a Českem, úspěšně se rozvíjí spolupráce ve zbrojařském průmyslu, dokonce Česká zbrojovka Uherský Brod bude mít v Maďarsku montovnu a Maďarům dodáme dvě letadla. Stoupá vzájemný obrat i investice 💪

Viktor má ve své zemi 80 procent podporu a zavedl věci, které určitě chceme i u nás: hlavně to, že děti od mateřské školy do základky, to znamená od 3 do 15 let, mají jídlo zdarma a to dokonce i během prázdnin 👍 Mají zdarma i učebnice. No a podobně jako Slováci mají u nich zdarma důchodci jízdné, akorát u nich to platí i na autobusy. Hned nechám spočítat, kolik by to naši státní kasu stálo.

Měli jsme i oficiální jednání s polskou delegací, následně jsem si promluvil na čtyři oči s premiérem Mateuszem Morawieckim. V4 je výborný projekt, máme stejný názor na ty nejdůležitější věci. Evropa by nám měla rozhodně naslouchat. Já jsem třeba mluvil i o Brexitu. O tom, jak hrozně mě překvapilo, že odchod Británie z Evropy žádné evropské špičkové politiky ani nezarazil ani nepřekvapil. Přitom je to obrovský průšvih, který jasně ukazuje, že se Evropa musí chytit za nos. Dopady Brexitu se projeví časem, sám jsem teď jednal s jednou obří nadnárodní firmou, která chce přesunout sídlo z Londýna do Prahy.

Domů jsme letěli tak, že jsem stihl odvolit prezidenta u nás v Průhonicích 4 minuty před zavřením místnosti. Samozřejmě bez televizních kamer, měl jsem toho za ten týden plné brejle. Padl jsem doma do postele a hned usnul.

Tenhle týdenní maraton neskončil ani o víkendu. V sobotu jsem sedl do auta a jel do Brandýsa nad Labem, kde díky dotačnímu programu pro obce, který jsem zavedl na ministerstvu financí, byl zrekonstruovaný supermoderní úřad pro občany.

Pokud jste to dočetli až sem, tak vám skláním hlubokou poklonu. A taky vám děkuju. Dáváte smysl celému mému snažení. Mějte se moc hezky a pište miČau lidi, no teda, když jsme s hnutím začínali v jednom kanclu na Chodově s preferencemi 0,3 %, fakt by mě nenapadlo, že se jednou dostanu do Oválné pracovny Bílého domu. A že budeme s mojí paní hosty prezidenta Spojených států amerických a první dámy. Tehdy na Chodově jsme měli jen pár stolů sražených k sobě, na nich počítače, hromady papírů a mapa republiky na zdi. Někdy jsme zatáhli stěnu uprostřed místnosti, abychom měli jakože dvě kanceláře 😂

Teď mám za sebou setkání s prezidentem Spojených států a k tomu dalších 25 schůzek s americkými špičkami politiky a byznysu. Jsem spokojený, jak to celé dopadlo. Byla to nejvýznamnější událost v mém politickém životě. A za mnoho let nejdůležitější pro naši zemi. Snažil jsem se přes týden s vámi podělit o co nejvíc zážitků. Hlavně fotkami. Snad jste si udělali obrázek.

V zahraničí o mé návštěvě psaly The New York Times, Washington Post, Forbes, The Wall Street Journal, Newsweek, ale taky Cosmopolitan, ELLE Magazine (US)a samozřejmě POLITICO. Co jsem si v rychlosti všiml.

Před odjezdem jsem se samozřejmě pečlivě připravoval s celým týmem. Ale hlavně co se týče faktů a argumentů. Tušil jsem, že s prezidentem Donaldem Trumpem si budeme na osobní rovině rozumět. Je to výborný společník a komunikuje velice neformálně. Prostě byznysmen jako já, který místo dogmat spoléhá víc na svoji intuici.

A podobně poctivě jako já se připravovala i moje paní. Jasný, u Moniky to bylo o něčem jiném. I na ní byl ale ohromný tlak. Od novinářů, od lidí. Bylo jasné, že každý bude řešit, co bude mít v Bílém domě na sobě, jak se bude tvářit, jaké bude mít vlasy, jestli neudělá nějaké faux pas během svého slušně nabitého programu. A víte, co vám řeknu. Já jsem na ni ohromně pyšný. Celé to zvládla úžasně, stejně jako minule v Paříži na mírové konferenci.
 
Nějaká ta kritika se teda sice logicky objevila, kabát, že prý vypadal moc draze, nebo co, ale ono se nikdy nezavděčíte všem. To já vím asi nejlíp 😊 Mě moc potěšilo, jak se neohroženě pustila do konverzace s panem prezidentem, zasmáli jsme se, hlavně jeho vtípkům teda, řešili jsme naše rodiny a historii naší země. O deset minut jsme přetáhli program, jak bylo pořád o čem mluvit. Melanie Trumpová skoro okamžitě po našem setkání napsala na Twitter a i na Instagram, jak příjemné pro ni bylo povídání s Monikou. Na první pohled bylo vidět, že obě ty dámy nejen skvěle vypadaly, ale našly k sobě i cestu.
 
Když se od nás odpojily, provedla ji Melanie Trumpová celým Bílým domem. Ukázala jí všechny sály, bavily se o interiérech, ale i o charitě, o problémech dětí po celém světě. Monika se ale dozvěděla třeba i to, jak vypadá její pracovní den. A nakonec řešily i úplně obyčejné věci, naše rodiny, mezilidské vztahy, a samozřejmě módu. Když si pak Monika sedla při odjezdu ke mně do auta, byla úplně nadšená, jak příjemné, uvolněné a přátelské to celé bylo.
 
S Melanií Trumpovou se před tím viděla dvakrát, ale nikdy neměly tolik času, aby se vzájemně blíž poznaly. Tentokrát spolu strávily o samotě asi 40 minut. Mimo jiné to jejich druhé setkání proběhlo taky tady ve Washingtonu. Ještě před návštěvou Bílého domu se ten samý den potkaly při předávání cen ženám, které projevily neobyčejnou odvahu a schopnosti při prosazování míru, spravedlnosti a rovnoprávnosti. Akce se jmenovala 2019 International Women of Courage Award a hostil ji ministr zahraničí Mike Pompeo. Tam se ale moje paní s prezidentovou ženou jen pozdravily. Monika tam seděla vedle manželky Mika Pompea a Christine Lagardeové, šéfky Mezinárodního měnového fondu, ale hlavně tam mluvila s oceněnými ženami z různých koutů světa, z Barmy, Egypta, z Jordánska a podobně. Vyprávěly jí své příběhy. Bylo to prý silné. To ale nebyl celý její program v USA.
 
První den se potkala s válečnými veterány, kteří třeba přišli ve válce o nohu nebo ruku. Možná jste viděli její fotku, co jsem dával, s veteránem z Afghánistánu, který si právě nechával dělat protézu, aby mohl jezdit na snowboardu. Monika byla i v charitativní organizaci Boys & Girls Clubs of America. Ta zase pomáhá dětem a mládeži ze znevýhodněných rodin. Jeden z jejích nejslavnějších odchovanců je oskarový herec Denzel Washington. Vyprávěla mi pak, jak ohromně tam byly děti srdečné a nadšené z pastelek od Koh-i-nooru, které jsme jim přivezli. Jedna holčička, jí prý celou dobu objímala. Viděl jsem pak fotky. Ani se nedivím, že z toho moje žena byla tak dojatá.
 
Ale zpátky ke mně. Když totiž skončila neformální část setkání, kde prezident Trump rozdával komplimenty na všechny strany, včetně toho, že mi pochválil boty, přešli jsme do jednací místnosti a tady už to bylo přeci jen o něčem jiném.
 
Tohle nebyla nějaká zdvořilostní návštěva, ale skutečně vrcholné jednání. A že to americká strana nebrala na lehkou váhu, bylo jasné už jen z toho, kdo zasedl k jednacímu stolu naproti nám.
 
Po pravé ruce prezidenta byl jeho viceprezident Mike Pence, z druhé strany zase ministr zahraničí Mike Pompeo. Ke stolu ale zasedl i hlavní bezpečnostní poradce John Bolton, ministr energetiky Rick Perry, poradci Bílého domu pro kybernetickou bezpečnost a obchod a americký velvyslanec v Praze Stephen King, ekonomický poradce prezidenta Larry Kudlow, vrchní ředitelka pro evropské a ruské záležitosti Fiona Hillová, ředitel pro NATO a strategické evropské záležitosti William Barkley a samozřejmě tisková mluvčí pana prezidenta Sarah Sandersová.

Větší už to být snad nemohlo. Přijetí na nejvyšší úrovni ze strany Spojených států.

Byla to jedinečná příležitost. A já si troufnu říct, že jsem jí využil na 100 procent. Měl jsem pečlivě připravená svá prioritní témata a všechny jsem je pánům odprezentoval. Apeloval jsem na prezidenta Trumpa, aby USA nezaváděly cla na evropská auta. Zásadně by to poškodilo naši ekonomiku. Panu prezidentovi jsem proto doporučil, aby rozhodnutí o clech odložil na dobu, až bude nová Evropská komise, která vznikne po ustavení nového Evropského parlamentu. Budou v ní jiní lidé, může být i jiný přístup. 

Taky jsme se bavili o vývozu amerického zkapalněného plynu do Evropy. Ukázal jsem mu graf našich rostoucích výdajů na obranu, což je dlouhodobý požadavek USA vůči zemím NATO. Pan prezident sám od sebe ocenil, jakým způsobem se v Česku stavíme k ilegální migraci, což byla možnost, abych zvedl téma Sýrie, kde máme ambasádu, která zastupuje i Spojené státy. 

Ta lidská tragédie je obrovská, jde o šest miliónů uprchlíků. Chtějí se vrátit domů, nejsou jako ekonomičtí migranti, které do Evropy přiváží pašerácká mafie z Afriky. Situace v Sýrii se musí vyřešit: musí skončit válka, musí se začít s obnovou země a s návratem lidí domů. K tomu je zapotřebí, aby se Spojené státy nestahovaly, ale hledaly řešení spolu s ostatními státy, které můžou situaci vyřešit.
 
Viceprezident Mike Pence nám pak poděkoval za účast našich vojáků v Afgánistánu. Za to, že jsme spojenci, na které se dá spolehnout. 

Tohle slovo „spojenec“ se vlastně na schůzce objevovalo skoro v každém příspěvku.

Spojené státy stály u zrodu naší první republiky, teď slavíme 20 let, co jsme vstoupili do NATO, letos oslavíme 30 let od sametové revoluce. To všechno jsem pánům připomněl a ujistil je, jak moc si vážíme našeho spojenectví. Jak pro nás bylo zásadní v minulosti a bude možná ještě víc do budoucna. Společně totiž čelíme různým hrozbám. Třeba těm kybernetickým. Mluvili jsme obecně o tom, že kybernetická bezpečnost je dnes čím dál důležitější, protože se technologie dají zneužít. Měli bychom se o tom bavit na Evropské radě a postupovat jednotně. Proto jsme se například shodli na tom, že na jaře se v Praze uskuteční konference, která se právě tímhle tématem bude na odborné úrovni zabývat.
 
Pro nás je ale klíčová i energetická bezpečnost. A americkou stranu proto zajímalo, jaké jsou naše priority a dlouhodobá strategie.
 
A samozřejmě, že přišlo i na byznys. Jak jinak. Byli jsme ve Spojených státech. Seděli jsme proti prezidentu Trumpovi. Mimo jiné on taky dobře věděl, že než jsem šel do politiky, byl jsem podnikatel. Dal jsem mu kopii mého mailu z 17.1.2016, ve kterém ho ještě před primárkami konzervativců, zvu do Prahy a přeju mu hodně úspěchů.

Pro mě tahle schůzka byla možnost zvednout téma nákupu vrtulníků. Američané se ode mě dozvěděli, že se u nás už neobchoduje přes prostředníky, u kterých se ztratí desítky milionů, ale transparentnost si už pohlídá sama vláda. To Trump ocenil a podobně jako to dělávám já, vyzval svoje kolegy, ať nám rychle pošlou výhodnou nabídku. Ministerstvo obrany už chce teď jednat exkluzivně jen s nimi a čeká už jen na tenhle poslední krok.

K darům pro pana prezidenta Trumpa se už asi nebudu vracet. Většina z vás je už určitě viděla. Aspoň odhaduju podle počtu lajků na fotkách pistole, náušnic i pastelek. Kdo jste to náhodou nezaznamenali, tak si sjeďte na mojí stránce níž. Po cestě uvidíte spoustu jiných fotek 😉

Jsem jeden z vůbec prvních evropských politiků, kteří měli možnost se potkat s novým ministrem obrany Patrickem Shanahanem. S ním jsme probrali hlavně Afghánistán a boj proti terorismu. A možná jste zaznamenali, že jsem oslovil dvanáct kongresmanů, jak republikánů tak demokratů, kteří jsou členy skupiny přátel Česka. Dal jsem si s nimi v Kongresu oběd a pozval je k nám do Prahy na česko-americké byznysové fórum. Vzhledem k tomu, že jsou to všechno lidi, kteří mají k naší zemi vztah, je nejsnazší se na ně obrátit, když bude naše republika prosazovat svoje zájmy v USA. Na byznysové fórum do Prahy jsem taky osobně pozval i prezidentovu dceru Ivanku Trumpovou poté, co jsem pana prezidenta Trumpa požádal, že bych se s ní rád seznámil.

V Kongresu jsme jednali samostatně i se šéfem republikánů ve Sněmovně reprezentantů, Kevinem McCarthym a několika dalšími republikány. Bylo vidět, že mají k České republice velmi dobrý vztah a neustále mě dostával jejich pozitivní přístup. Ten je v Americe všudypřítomný a přenesla ho na mě další úžasná osoba. Jana Švehlová, nesmírně energická dáma, filantropka a lékařka, dcera válečného pilota RAF a manželka vnuka prvorepublikového premiéra Antonína Švehly. Bylo pro mě velkou poctou, že mi tato impozantní dáma dělala průvodkyni při naší návštěvě Národní knihovny Spojených států amerických, která je s počtem 30 miliónů knih největší knihovnou na světě.
 
Skoro na všech setkáních ve Washingtonu jsme s Karlem Havlíčkem, naším místopředsedou Rady pro výzkum, vývoj a inovace, představovali naší novou strategii Česká republika – země pro budoucnost. V ní jsme slíbili, že nás budeme ve světě propagovat jako sebevědomou zemi s úžasnými lidmi, která vyvíjí nejpokročilejší technologie. Žádná montovna. Přesně toto plníme a odezva je zatím skvělá. 

Hrozně moc mě potěšil i prezident Trump, který nás hned úvodu vyzdvihnul jako vysoce inovativní zemi. Nejen spojenec, nejen země příběhů, ale země budoucnosti. Přesně toto je naším cílem.
 
Nové priority vlády, obsažené v Inovační strategii jsme představili významným členům Americké obchodní komory, která nás pozvala do svého tradičního sídla naproti Bílého domu. Vysvětlili jsme, jak měníme podporu výzkumu, jak digitalizujeme Česko, zavádíme polytechnickou výuku, budujeme centrum umělé inteligence a jak se chystáme podporovat start-upy.  A podobně jsme hovořili na dalším setkání s asi třicítkou vrcholových představitelů nejvýznamnějších amerických investorů. Žádné sliby o levné pracovní síle, žádné investiční pobídky na sklady. Otevřeně jsme všem řekli, že investiční pobídky dostane u nás pouze ten, kdo bude financovat výzkum, inovace a kdo u nás bude díky tomu tvořit zisk. 

Nenabízíme se jako levná země, ale jako sebevědomý partner. A vzali to, většina z nich už totiž u nás má své pobočky, znají naše firmy a naše univerzity. Navíc Američané mají rádi vize a my je máme.
 
Další zastávkou byl Národní vědecká nadace neboli National Science Foundation, stěžejní federální úřad, který s rozpočtem 8 miliard dolarů financuje skoro ze třetiny základní výzkum na amerických univerzitách.  Tady jsme jednali s velkým respektem, naším cílem bylo rozjet financování společných výzkumných projektů, k čemuž byla doteď americká strana velmi zdrženlivá. Vysvětlili jsme proto do detailu nový systém hodnocení a financování výzkumu, který u nás zavádíme. Jednali jsme s celým vedením v čele s charismatickou šéfkou France A. Córdovou a musím říct, že to chvílemi bylo dost odborně náročné. Ale Karel Havlíček trpělivě vysvětloval novou metodiku hodnocení vědy, založenou nikoliv na počtu článků, ale na celkovém pojetí kvality výzkumu. To nakonec rozhodlo a americká strana pošle do ČR programové ředitele v dohodnutých vědeckých oborech a pokud projdeme kontrolou stavu výzkumného prostředí, máme poprvé šanci na zdroje z NSF!
 
Další zastávkou byla University of Maryland. Veřejná vysoka škola s padesáti tisíci studenty, naprostá špička v oblasti umělé inteligence. Také nám hned ukázali, jak dokáží jejich technologie rozeznávat obličeje. Co mě potěšilo úplně nejvíc, je to, jak vysoce oceňují naše vědce. Spolupracují totiž s ČVUT a na tým profesora Michala Pěchoučka, se kterým mimo jiné připravujeme pražský superhub pro umělou inteligenci, měli jen slova chvály. Přítomní byli i zástupci amerického ministerstva obrany a námořního výzkumu, kteří zase vyzdvihli spolupráci našich výzkumníků v řadě společných bezpečnostních aplikací. I díky tomu jejich pražská kancelář námořního výzkumu, která je při americké ambasádě v Praze, podporuje finančně řadu našich výzkumníků. A to, že to děláme fakt dobře, dokresluje i fakt, že jejich pražské pracoviště je jediné na světě v zemi bez moře.
 
Umělá inteligence, inovace, kyberbezpečnost, ale i lidská práva byly i ústřední témata na jednání s nejvýznamnějšími židovskými organizacemi. Postupně jsme se setkali s pěti z nich, včetně věhlasného AIPACu, Americko-izraelského výboru pro veřejné záležitosti, který je považovaný za nejmocnější a nejvlivnější lobbistickou skupinu ve Washingtonu. Česká republika je obecně vnímaná Izraelci jako velký evropský spojenec, ale myslím, že byli překvapeni, když jsme jim představili závěry z naší nedávné návštěvy v Izraeli. Léčebné konopí, které je mým velkým tématem a které po vzoru Izraele chceme u nás legalizovat, spolupráce ve startupech a nové výzkumné projekty v pokročilých technologiích jsou oblasti, která už velmi konkrétně rozvíjíme.
 
A když už jsme u startupů, vzorem jsou pro nás i Spojené státy. Jejich budování inkubátorů, kde se rozvíjí malé firmy, je pověstné a proto jsme navštívili i jejich vlajkovou loď – inkubátor 1776. Jedná se o síť desítky center pro začínající podnikatele, která jsou po celých Spojených státech, celkem takto umožňují rozvoj skoro třem tisícovkám mladých podnikatelů. Washingtonská pobočka čítá asi stovku mikrofirem, které v inkubátoru dostanou zázemí, mentory, školení, sdílí společné vybavení a využívají špičkové technologie. Skvělá inspirace i pro náš CzechInvest, která v naší Inovační strategii už připravuje podobný projekt. Navíc firmy podpoříme zdroji z Českomoravské záruční a rozvojové banky.
 
Tempo jsme měli strhující, hned z inkubátoru jsme vyrazili navštívit naši firmu, původně z Brna, která prorazila na americkém trhu a vybudovala ve Washingtonu společnost pro automatizovanou integraci dat. Byl jsem pyšný, když mi čeští manažeři představovali špičkové vývojáře a obchodníky z celého světa, které v Americe zaměstnávají. Další důkaz, že už nehrajeme druhou ligu.
 
Tím spíš musíme vytrvat v tom, abychom u nás skutečně otevřeli Apple Store. Toto téma jsme už nakousli s šéfem Apple Timem Cookem na společném setkání v Davosu. Tenkrát z toho byl velký poprask na sociálních sítích, přišla mi spousta vtipných reakcí. Mimochodem tu nakousnutou koblihu mám pověšenou v kanceláři 👍 Je mi jasné, že to není vědecká aktivita, ale proč se nesnažit o to, aby jedna z nejinovativnějších světových firem neměla v Praze velké centrum, jako jediné ve východní Evropě? 

Tim Cook mi na můj dopis odepsal, že jeho lidi v Evropě o našem požadavku vědí a proto to budeme s nimi dál řešit.

Nechci se toho nápadu vzdát, Apple komunita je u nás silná a určitě si to zaslouží. I proto jsme narychlo zajeli do Apple Store ve Washingtonu a načerpali trochu inspiraci.

Jak už jsem psal, těch schůzek bylo celkem 26, jen jedna byla na poslední chvíli zrušená. A když už je člověk jednou ve Washingtonu, byla by hanba nezajít na basket. Rozdali si to mezi sebou domácí Washington Wizards s Dallas Mavericks. A na obou stranách dva Evropani. Obr Dirk Nowitzki za Dallas, legenda, které aplaudovala celá hala, i fanoušci soupeře. A proti němu náš Tomáš Satoranský, který nakonec pomohl svému týmu k výhře 14 body a 11 asistencemi. NBA má neskutečnou atmosféru. Na palubovce i v hledišti. Užil jsem si to. V zákulisí jsem dokonce potkal slovenského hokejistu Petera Bondru, legendu, která hrála s Jardou Jágrem za Washington Capitals. Fotku jste možná viděli.

Je až zvláštní, jak se to všechno během mé návštěvy USA sešlo. Třicet let od Sametové revoluce, dvacet let od vstupu do NATO a ještě k tomu 7. března si připomínáme narození našeho prezidenta zakladatele Tomáše Garrigue Masaryka. Takže jsme se s Monikou vydali vzdát hold k jeho soše, která stojí v malém parku u Massachusetts Avenue. Položil jsem věnec, poklonil se a řekl pár slov našim krajanům. Mezi nimi se objevil i můj bratranec! Peter Bartosiewicz, slavný olympijský krasobruslař. Pamatuju, že jsme si hráli jako kluci, ale to už je půl století zpátky. Peter emigroval v roce 1969. A najednou se potkáme u sochy Masaryka. Vůbec jsme to neplánovali 😳

Ve Washingtonu jsem taky vzdal hold obětem teroristického útoku v roce 2001. Poklonil jsem se jim u Památníku 11. září. Jsou na něm vyrytá jména obětí. Ten den, kdy se to stalo, si pamatuju velmi dobře a dodnes mě z toho mrazí, protože moje dcera tehdy studovala na Bostonské univerzitě. Když skončila, šli jsme se spolu podívat nahoru na newyorská dvojčata. Jen deset dní před útokem. 

Hrozbu mezinárodního terorismu je potřeba si připomínat. Proti němu bojujeme a Američané si vysoce cení našich vojáků.

No tak myslím, že už jste si udělali o mé americké anabázi obrázek. Zpátky jsme letěli přes Kanadu. Přiletěli jsme včera. A dneska znovu nástup do letadla směr Varšava, kde jsme slavili 20. výročí vstupu České republiky, Polska a Maďarska do NATO. Byli tam všichni premiéři zemí V4. Setkal jsem se s Mateuszem Morawieckim, Peterem Pellegrinim a Viktorem Orbánem. V rámci toho jsem je informoval o mých jednáních ve Spojených státech. Domluvili jsme se, že požádáme komisařku Cecilii Malströmovou o setkání před příští Evropskou radou, aby nás detailně informovala o jejím posledním jednání s americkou stranou, o její strategii a taktice postupu při vyjednávání, aby se zabránilo zavedení tarifů na osobní auta. Ve všech našich čtyřech zemích by to mělo velice negativní dopad na naši ekonomiku. Chci se víc angažovat v té věci osobně a moji kolegové z V4 mě v tom podpořili.

Dovedete si představit, že jsem unavený. K tomu brutální časový posun. Ale já vám chci říct ještě pár věcí, co se u nás doma staly, i když už fakt v rychlosti.

Hroznou radost mi udělala jedna paní ze Znojma, kterou nechci jmenovat. No, každopádně mi poslala poštou dopis, že mi moc děkuje za přídavky k důchodu dva tisíce. Prý ani netuším, co to pro ni znamená. I když já teda velmi dobře tuším, proto jsem zvýšení důchodů o 900 korun plus 1000 korun pro lidi nad 85 let tak sveřepě tlačil. A dál paní psala, jaký byl výsměch, když za jistého ministra financí dostali přidáno 40 korun. Moc mě tenhle vzkaz zahřál u srdce. Prostě jsem se o něj s vámi musel podělit. 

Nic, trošku jsem teď dojatý i já. Pojďme dál.

Poslanci KONEČNĚ odhlasovali povinné zveřejňování smluv na internetu pro firmy, kde má stát většinu!

Týká se to třeba ČEZu nebo Českých drah. Spustili jsme taky web Brexitinfo, na kterém se dozvíte všechno, co pro vás jako občana nebo firmu odchod Británie z EU znamená. A pokud byste tam nějaké info nenašli, můžete zavolat na bezplatný Eurofon 800 200 200.

Dál jsme měli setkání se zástupci profesních komor, ministry Janem Kněžínkem, Adamem Vojtěchem a Klárou Dostálovou. A samozřejmě jednala i vláda.

Tak jo, končím. Ještě jsem se stavil v práci a jdu odpovídat na vaše otázky. Mějte se fajn.Čau lidi, kdo u vás doma rozhoduje, kam se pojede na dovolenou? No kdo asi? I u nás to jako vždycky určila moje paní. Takže vás zdravím z řeckého Mykonosu 🌞 Já jsem Monice říkal už mockrát, že bych rád někdy zajel i do hor nebo poznával o dovolené památky. Být to na mě, tak klidně zůstanu i doma a odpočívám. Možná se mi jednou povede ji přesvědčit, abych to jednou mohl vybrat já. Ten čas ale teda ještě nepřišel.

Maily tady vyřizuju hodinu ráno. Tajně 😜 než se žena probudí, a pak hodinu večer, než se připraví na večeři. Aby mě neobviňovala, že jsem na těch mobilech závislej, což má teda trochu pravdu. Na druhou stranu ona s tím svým Instagramem taky nedá pokoj. Já se ale mobilů úplně nemůžu vzdát ani tady na dovolené. Novináři mají totální okurku a často mi píšou nějaké otázky po smskách. Kdybych neodpověděl, tak si odpoví sami respektive zveřejní nějakou nepravdu bez mojí reakce a ptají se až následně, když je kachna venku.

Lidi si automaticky myslí, že člověk jako já toho za život musel hrozně procestovat. Ale já když někam cestuju, tak je to v drtivé většině případů pracovně. Myslím, že co se týče dovolených, tak průměrný Čech byl na víc místech než já. Bylo by to asi jiné, kdybych neudělal tu hloupost a nevstoupil do politiky. S manželkou jsme plánovali, že budeme žít na jihu Francie, cestovat, poznávat svět. Místo toho jsem proseděl léto v kanclu jen s mobilní klimatizací, která teda ale moc nechladí. Takže si nemyslete, že jste jediní, kdo se potí v práci. Já a celý sekretariát jsme si tohle léto taky pořádně vyžrali.

Tady na Mykonosu není takový vedro jako doma. Máme 28 stupňů a fouká vítr. Každé ráno chodím hodinu po ostrově, potom se s rodinou nasnídáme a jdeme na pláž. Snažím se plavat aspoň dvakrát 30 minut. Po malém jídle se vracíme na hotel, já jdu cvičit, šlapu aspoň hodinku a pak už je večer a jdeme do města na večeři. Zatímco manželka s dcerou lítají po nákupech, já si radši sednu venku před obchod a pozoruju lidi.

Včera jsme úplně náhodou potkali ve vesnici přátele lucemburského premiéra Xaviera Bettela a pár dní předtím zase blízkého spolupracovníka italského premiéra Giuseppeho Conteho. Právě s ním se mám sejít koncem měsíce, takže se tady na schůzku připravuju. Čtu skvělou analýzu evropské migrační krize. Má jenom 37 stran, ale tak skvělý a komplexní materiál jsem snad ještě nečetl. Malá ochutnávka: při stávající populační explozi by mohl počet obyvatelů Afriky stoupnout do roku 2100 na 4 miliardy. To je osminásobek stávajícího počtu obyvatel Evropské unie. Za posledních 20 let vzrostl nejvíc počet obyvatel Nigérie. O 72 procent, Egypt stoupl o 55 procent. A teď pro srovnání Evropa: Itálie stoupla o 6 procent, Německo o 1 procento a Polsku ubyly 2 procenta. To jsou věci, které musíme vzít do úvahy, když se bavíme o nelegální migraci a způsobu, jak ji řešit.

Na dovolenou jsem odletěl až se začátkem vládních prázdnin, takže ve středu. Do té doby jsem se snažil toho odmakat co nejvíc.

V Hrzánském paláci jsem se potkal se zástupci klientů H-Systemu, kterým hrozilo, že se budou muset vystěhovat ze svých domovů v Horoměřicích, a taky s konkurzním správcem Josefem Monsportem. Na jejich žádost jsem se ujal role prostředníka ve vyjednávání. A abych byl co nejlíp v obraze, zajel jsem ještě den předtím do Horoměřic vyslechnout si podvedené lidi přímo. Sami mě pozvali.  Jak už jsem vám psal v pondělí, povedlo se zatím, že se nebudou muset z domovů stěhovat a bude se hledat nový znalecký ústav, který má ocenit hodnotu domů. Každopádně je to komplikované. Přišli i další podvedení, kterých je ještě daleko víc než těch, kterým hrozilo vystěhování. A i oni se hlásí o svoje práva a mají jiný názor než Družstvo Svatopluk.

Někdo říká, že by měl ten průšvih za víc než dvě miliardy, který tehdy způsobil pan Smetka a spol, zaplatit stát. Tak fajn, a co by na to řekli lidi podvedení v ostatních kauzách? Třeba jen v Union bance uvízlo 75 tisíc věřitelů okradených o 17 miliard. A co kauza Trend, litoměřické fondy, Agrobanka, IPB, Harvardské fondy, CS fondy, Motoinvest, Futurum Aurum, kampeličky, Key Investments? Tunelářská epidemie, která začala ve zlatých ODSáckých 90. letech, zasáhla příliš mnoho lidí. Já se teď v téhle konkrétní kauze snažím pomoct, aby znepřátelené strany našly řešení a žádná rodina neskončila na dlažbě. Poslední slovo bude mít ale vždycky soud. Na to máme justici, aby v takových případech rozhodovala, ne politici.

Potkal jsem se taky se sestřičkami a zdravotníky v Lichtenštejnském paláci. Potom, co jsme ohlásili zvýšení příplatků pracovníkům ve směnném provozu, mi totiž začaly chodit maily od těch, kterých se zvýšení mezd nedotklo. Tak jsme je s ministrem Adamem Vojtěchem pozvali do Prahy a ukázali jim náš plán personální stabilizace zaměstnanců ve zdravotnictví. 

Přijelo jich asi šedesát. Debata, co se pak strhla, byl docela masakr. Hlásili se jeden přes druhého, někdy ani nepočkali na mikrofon. Já je úplně chápal, protože někteří přijeli přes celou republiku vlakem hned po noční. Jiní si dokonce vzali dovolenou, aby mohli přijet. Překvapilo mě, kolik z nich dorazilo rovnou z noční nebo na ni ještě ten den nastupovalo. Zaslouží si náš obdiv a vděčnost.

Bylo těžké jim vysvětlit, že právě ve směnném provozu nám chybí personál nejvíc, proto tam navýšíme platy celkem o 4,7 miliardy korun. Dál jsme jim řekli, že pro příští rok budou mít všichni poskytovatelé zdravotní péče peníze na navýšení platů a mezd. Celkem půjde do zdravotnictví 20 miliard korun navíc.

Platy v soukromé sféře ale nemůžeme nařizovat. Sami zaměstnanci musí víc tlačit na vedení nemocnic a odbory. Případy, které mi tam někteří vyprávěli, jsou totiž fakt průšvih. Třeba mladý chlap, co jezdí se záchrankou, říkal, že za to bere 20 tisíc hrubého. Jeho žena je na mateřské a on si musí brát přesčasy a víkendové služby, aby rodinu uživil. Budeme navyšovat platy i v záchranné službě.

Co se týče státních sester a zdravotníků v denním provozu, určitě chceme dál přidávat i jim, včetně zavedení výsluh. Ale chtít po nás, abychom po sedmi měsících, co máme ministerstvo zdravotnictví, vyřešili to, čím se nikdo nezabýval spoustu let, je nereálné. My na to jdeme systematicky. A jen tak pro informaci, od roku 2012 stoupl průměrný plat všeobecných sester z 31.174 na 41.422 korun a u sanitářů z 19.485 na 24.470 korun.

Nakonec mě ještě pozvali do nemocnice ve Znojmě. Slíbil jsem, že v září přijedu.

Platy ve státní i soukromé sféře určitě porostou, když si vezmete, jak se naší ekonomice daří a firmy bojují o zaměstnance. Roste výběr daní a odvodů a přitom snižujeme zadlužení státních institucí. Všimla si toho i mezinárodní ratingová agentura Fitch Ratings a zvýšila nám hodnocení ze stupně A+ na AA-. Jsme na tom teď stejně jako třeba Izrael a rozhodně líp než Itálie nebo Španělsko.

Ještě než jsem odletěl na dovolenou, uvedl jsem do úřadu naši novou ministryni práce a sociálních věcí Janu Maláčovou. Přebírá resort, který ročně spolkne nejvíc peněz ze všech. Skoro 45 procent. A paní Maláčová má před sebou hodně náročné výzvy. Slíbili jsme v programovém prohlášení lidem, že spustíme důchodovou reformu, a taky že si posvítíme na zneužívání dávek na bydlení a v nezaměstnanosti. Zaměříme se i na neplatiče alimentů. Mě osobně třeba tahle konkrétní věc hrozně vytáčí. Znám ty příběhy osobně díky Nadaci Agrofert, která matkám samoživitelkám pomáhá, a kam od prvního dne posílám všechny příjmy z politiky.

Dovolená mi oficiálně začala ve středu odpoledne. V zahradě Strakovy akademie jsme se sešli se všemi zaměstnanci Úřadu vlády a dali si skleničku. Řekl jsem kolegům, že si jejich práce opravdu vážím a ať si co nejvíc během vládních prázdnin odpočinou. Bylo to moc fajn a neformální. Povídali jsme si hlavně o tom, jak se kdo vyrovnává s vedrem 😅 Někteří kolegové by měli rádi home office, což úplně nejde. Ale aspoň jsme jim zařídili pitný režim. 

Rozhodně ho dodržujte i vy! Já se pokusím co nejvíc odpočinout. Dlouho mi totiž dovolená nepotrvá, čerpám osm pracovních dní. Za týden jsem zpátky.Čau lidi, nejdřív mě obvinili, že je ta moje červená čepice "Silné Česko" komunistická. Pak, že prý americká. Redaktor Info.cz mi poradil, abych nosil zmijovku. A Týdeník Respekt mě dokonce se zmijovkou namaloval ve svém posledním čísle. Tak tady ji máte. Jediný originál. Když jsem byl mladší, tak jsem v ní míchal beton a chodil na brigády.
 
A teď bez nějakého okecávání rovnou na hlavní téma. Dvojí kvalita potravin. Tím, že jsem tuhle věc otevřel, jsem ťal do živýho. Byl obrovský řev.
 
Asi víte, že jsem natvrdo vyjmenoval některé výrobce. Pod stejným obalem, jako mají v západní Evropě, k nám dodávají horší zboží. A mastí si na tom kapsu.
 
Začala mi psát spousta výrobců, že prý ty jejich produkty mají naprosto stejnou kvalitu ve všech zemích.
 
Fakt? No, takže jsem byl včera nakupovat v Německu. Projel jsem několik nákupních řetězců u nich i u nás. A udělal všude identický nákup. A už vím, jak to je. Mám důkazy.
 
Je pravda, že řada výrobků je totožná a měl jsem mylnou informaci z jednoho řetězce o čokoládě Milka, u které jsem při nákupu zjistil, že je stejná jako na Západě. Takže se ptám, PROČ to tak nemůže být i u ostatních značek? 

Moje základní zjištění jsou totiž zdrcující. Objevili jsme naprosto skandální a flagrantní rozdíly ve složení několika potravin, které si kupujeme. Stejný obal, rozdílné složení. A protože jsme je pak ochutnali, tak jsme zjistili dokonce i rozdílnou chuť. Logicky. Když je receptura odlišná.
 
Počkejte si. 

Zalajkujte si tuhle moji stránku a zapněte si na ní upozornění, ať vám to neuteče.
 
V týdnu už jsem měl schůzku s obchodními řetězci, abychom si to vyříkali. Přišli všichni. Billa, Globus, Coop, Kaufland, Penny, Makro, Tesco, Lidl, Albert, Flop a ještě Asociace českého tradičního obchodu, Potravinářská komora a Svaz obchodu a cestovního ruchu.
 
Se mnou byl na schůzce i pan vicepremiér a ministr průmyslu a obchodu Karel Havlíček. Potřebovali jsme se dostat do obrazu. Jak je možné, že třeba po celé Evropě běží jedna reklama na nějaký produkt, všude se prodává v jednom obalu, ale v některých zemích má ošizené složení? Podle řetězců začíná problém už u některých dodavatelů, kteří jim nechtějí prodat stejnou kvalitu, jakou dostávají některé trhy na západě.
 
Naprosto skandální to je u pracích prášků. Že mají v Německu mnohem kvalitnější, ví naši lidi už dávno. Dokonce jedna paní ministryně mi říkala, že je jezdí do Německa sama nakupovat. Spolehlivá značka kvality je v tomhle případě německý nápis na obalu, podle kterého se pozná, že prášek není určený pro „východní“ trhy.
 
Řekl jsem zástupcům řetězců, že se musí SPOJIT a tlačit na distributory, kteří je nutí kupovat jen druhořadé zboží určené pro náš trh.
 
Naše vláda teď připravuje opatření, které zaváže prodejce, aby zboží, které se kvalitou liší oproti jiným zemím, muselo mít i jiný obal. Na vládě a v parlamentu o tom bude určitě ještě velká diskuse. To je ale zatím jen poloviční řešení. My chceme, aby naši obchodníci měli možnost objednat si výrobky stejné kvality, jakou dodávají na ostatní trhy, a distributor jim nebránil je nakupovat. A na regálech mohly ležet taky.
 
Řeknu to teď naprosto jasně.

Výsledek evropské směrnice není dobrý.

A zásadně odmítám útoky kolegů z ČSSD, kdo může za to, jak hlasování dopadlo. Nebo dokonce, že jim přebíráme téma. Přitom o tomto tématu mluví všechny strany a hnutí. Žádné téma nikomu nepatří. Ani slovo „Silné“, ani červená barva. A vydat se do světa a dovézt k nám věci, které se nám líbí, jsme měli už v roce 1990. Určitě by to u nás vypadalo ještě líp, než to vypadá teď.

Podle kolegy Petříčka prý jejich poslankyně v europarlamentu Olga Sehnalová o dvojí kvalitě potravin už dlouho mluví. Ano, mluví. Deset let tam sedí. A změny nedosáhla.

ČSSD se chlubí tím, že jsou součástí silné evropské frakce. No a z téhle jejich frakce 127 sociálně demokratických evropských poslanců hlasovalo proti pozměňovacím návrhům českých poslankyň Olgy Sehnalové, Dity Charanzové, Martiny Dlabajové a dalších, aby byla dvojí kvalita nepřípustná, a jen 31 bylo pro. Vemte si, že z europoslanců frakce ALDE, do které patří naše hnutí a kterou kolegové z ČSSD tak rádi kritizují, hlasovalo díky úsilí našich europoslankyň pro 35 poslanců a proti bylo 23.

Na Radě byl ten zákon schválen většinou 73,71 procenta, takže bylo jasné, že se to nedá zvrátit a jediná šance byla zvrátit to v Evropském parlamentu, přijetím pozměňovacích návrhů, a pak to vrátit na Radu. 

Bylo tedy potřeba hlasovat PROTI tomuto textu směrnice.

A aby bylo jasno, tak takhle se k tomu konečnému hlasování postavili čeští europoslanci:

PROTI: Dita Charanzová, Martina Dlabajová, Poc, Poche, Sehnalová, Payne, Keller, Kohlíček, Konečná, Maštálka. Ano, tito europoslanci hlasovali v zájmu českých spotřebitelů.

PRO – Ježek, Telička (bohužel oba zrádci za ANO), Niedermeyer, Polčák, Pospíšil, Šojdrová, Svoboda, Štětina, Zdechovský.

ZDRŽELI SE – Tošenovský, Zahradil.

Jak vidíte, tak v Evropském parlamentu jsou ANO a ČSSD na jedné lodi a měli bychom spolupracovat, zvrátit to naši českou legislativou, bojovat za české zájmy a nikoliv bojovat proti sobě. To se týká všech českých europoslanců!

Když už to v Bruselu takhle dopadlo, budeme bojovat proti dvojí kvalitě u nás v Čechách. K ministerstvu zemědělství, které dvojí kvalitu potravin řeší, se připojuje ještě ministerstvo průmyslu a obchodu. To se zaměří na problém dvojí kvality VEŠKERÉHO zboží. Takže třeba i kosmetiky, pracích prášků, drogerie a všeho, co vás může napadnout.

Ministerstvo průmyslu a obchodu to bude řešit zákonem o ochraně spotřebitele, a navíc otevře zákon o významné tržní síle, který dostane do hry i distributory. Aby už nemohli odmítat požadavky obchodníků na kvalitní zboží pro naše lidi.
 
Chceme v ČR jiný obal, pokud bude výrobek jiné kvality. Toto bude součástí zákona o potravinách i zákona o ochraně spotřebitele, který bude řešit vše, tedy i nepotravinové zboží.
 
Schůzka s řetězci byla užitečná. Makáme naplno, abychom postavili Čechy na úroveň Němců a Rakušanů. Na příští týden jsem pozval globální výrobce.
 
Když jsme u té kvality, pojďme se ještě rychle kouknout, jak pokračujeme s mobilními operátory.
 
Možná jsem s tím únavný, ale pro nás je to fakt priorita. Víte, že jsme zahájili velkou ofenzivu a snažíme se legislativními, regulačními i konkurenčními nástroji celý trh rozpohybovat. Cíl je jasný. Srazit ceny dat za mobilní služby pro koncové zákazníky.
 
Každý týden jednáme se všemi, kteří mají na náš trh vliv. Naposledy se šéfy Českých radiokomunikací. A u ministra Havlíčka se taky dveře netrhnou. Operátoři začínají být aktivní. Určitě i vidíte jejich aktivitu v reklamních kampaních… No skoro bych řekl, že by ty utracené peníze za reklamu mohli věnovat ve prospěch nižších cen. Tak uvidíme.
 
Skvělou zprávu přinesl náš ministr zdravotnictví Adam Vojtěch. Víte, o kolik stouply platy lékařům i sestřičkám v nemocnicích? Od roku 2014 to je průměrný skok o 32 procent u doktorů. To dělá, přepočteno na reálné peníze, 20 tisíc korun! A odměny zdravotním sestrám skočily nahoru dokonce o 41 procent, což dělá nějakých 12 tisíc korun. Dokonce podle nejnovějších údajů překročí v tomhle roce průměrná odměna lékařů 84 tisíc a u sester 43 tisíc korun. Roste to nejen ve státních, ale i krajských, městských, církevních i soukromých nemocnicích  
 
Zdravotníci mají můj obdiv a já před jejich prací smekám a děkuji jim za všechno, co dělají pro naše občany.
 
Už není pravda, že se naši zdravotníci mají hůř než ve zbytku Evropy. Je to statisticky dokázané. Plat našich lékařů a sester v poměru k celkové průměrné mzdě ve státě se vyrovnal průměru Evropské unie! Předehnali jsme třeba takové země, jako je Francie, Norsko, Švédsko nebo Finsko! U sester jsme se dostali dokonce už na úroveň Německa. A statistici odhadují, že se naše pozice bude dál zlepšovat.
 
A další hrozně důležitou věc ukázala analýza. Naše sestry přestávají odcházet do zahraničí. Ano, čtete dobře. Ten problém, o kterém všichni mluví snad už od revoluce, začíná mizet. Meziroční pokles počtu sester se zastavil. Jsem si jistý, že tomu pomohla lepší finanční situace.
 
Já vím, peníze nejsou všechno. Říkal jsem mockrát, že spokojeného zaměstnance dělá i prostředí a vedení. Ministr zdravotnictví Adam Vojtěch se snaží dělat maximum, aby zlepšil pracovní podmínky a hlavně, aby vrátil povolání zdravotní sestry celospolečenskou prestiž, kterou si, jak všichni víme, zaslouží. Jeho ministerstvo s tímto cílem založilo pracovní skupinu pro personální stabilizaci a k jednacímu stolu přizvalo i odbory. Snižujeme administrativu, podporujeme vznik dětských školek a plánujeme sestrám navýšit kompetence.
 
Teď, když jsme stabilizovali odměny zdravotníků, se musíme soustředit i na investice do modernizace nemocničních areálů. Třeba do Nemocnice Na Bulovce nebo Thomayerky. Ty už to fakt potřebují.
 
Na vládě jsme schválili dva dokumenty, které jsou pro budoucnost naší země naprosto klíčové. Oba se týkají digitalizace a nových technologií. Oba patří do našeho projektu Digitální Česko, který řídí vládní zmocněnec Vladimír Dzurilla a zároveň zapadají do naší celkové strategie Czech Repubic: The Country for The Future.
 
První je Zákon o právu na digitální službu. To znamená, že když budete chtít komunikovat se státem jenom po internetu, budete na to mít právo. Shoduje se na tom celá poslanecká sněmovna, odborná veřejnost a jsem rád, že i naše vláda k zákonu zaujala souhlasné stanovisko. Já vím, že to nebude jednoduché, vím, že nás čeká spousta práce, ale nebojíme se jí.
 
Bude nás to stát i peníze, ale jak všichni víme, bez investic to nejde. A co nám to přinese? Komfort, úsporu jak na straně státu, tak i občanů, snížení byrokracie a pořádek v povinnostech. Zákon nám umožní budovat online služby, které budou dostupné pro všechny. Odbourá resortizmus, který u nás stále je. Budeme data mezi resorty sdílet bez toho, aby je museli občané a firmy neustále dokola zadávat.
 
Plán je jasný.
 
Do roka od přijetí zákona uděláme seznam všech služeb, které má stát poskytovat. Uděláme analýzu, co si můžou mezi sebou státní instituce předat, bez toho abychom to dělali my, a ostatní služby budeme digitalizovat.
 
Do 5 let budeme mít všechny služby i v digitální podobě. Do digitalizace jsme se pustili pořádně a přináší to svoje výsledky.
 
Tak a teď k tomu druhému naprosto klíčovému dokumentu. Je to Národní strategie UMĚLÉ INTELIGENCE. Tím, že jsme ho na vládě schválili, jsme udělali první krok k tomu, abychom získali centrum excelence pro umělou inteligenci. Psal jsem vám o tom už několikrát, protože to osobně řeším během mých jednání po Evropě.
 
Na našem kontinentu budou jenom čtyři taková centra. My děláme všechno pro to, abychom ho získali. Máme excelentní výzkum, máme 500 vědců, kteří se na umělou inteligenci specializují. To je naprosto bezprecedentní číslo na tak malou zemi, jako jsme my. A co je skvělé, máme i talentované doktorandské studenty.
 
Umělá inteligence je jednoznačně směr, kterým chceme jít. Na základě výzkumu našeho potenciálu, jsme stanovili tři prioritní témata: Bezpečnost a obrana. Průmysl a výroba spojená s robotikou a průmyslem 4.0. Třetí oblastí je komunikace člověka se strojem, což znamená rozpoznávání obrazu, automatizované překlady a spoustu dalších možností.
 
Chceme prohlubovat spolupráci se světovými centry Umělé inteligence, chceme dát takové možnosti našim vědcům, abychom udrželi špičkový výzkum i mozky tady v České republice. A k tomu chceme pomocí atraktivních podmínek přilákat špičkové zahraniční talenty.
 
Naše vládní strategie řeší umělou inteligenci komplexně. Od financování, dobudování digitální infrastruktury, po změny ve vzdělávání a legislativě.  
 
Bylo by skvělé, kdybych vám mohl psát jen o věcech, na kterých makáme. Bohužel ale taky musím věnovat energii rozptylování nejrůznějších bludů a kachen, kterých je na netu a v médiích plno. Štve mě to, ale co se dá dělat.
 
Už několikrát jsem se vyjadřoval k nepravdivé a nesmyslné zprávě, kterou neustále někdo opakuje v médiích, že paní ministryně Marie Benešová “zpracovala analýzu, že je možné si objednat trestní stíhání”.
 
Pokud je to takto řečeno, tak je to naprostý nesmysl. Je to lež. Rád teď úplně podrobně vysvětlím, co se stalo, aby se ta lež už nešířila.
 
Pan prezident požádal předchozího ministra spravedlnosti Jana Kněžínka, aby pro něj připravil materiál “Koncepce a cíle Ministerstva spravedlnosti se zaměřením na státní zastupitelství” jako interní podklad. Takových podkladů se vytváří interně velké množství.
 
Na žádost pana prezidenta zpracovala paní Benešová z pozice jeho poradkyně, „Oponentní materiál ke zprávě ministra spravedlnosti určený pro jednání expertní skupiny v Lánech dne 17. 3. 2019“.
 
Opět, krátký interní podklad určený panu prezidentovi na jeho pravidelná expertní sezení, který byl zpracován dne 11. 3. 2019 a reagoval na předloženou koncepci a cíle Ministerstva spravedlnosti se zaměřením na státní zastupitelství.
 
Nešlo o žádnou “analýzu” a tím, že se tomu tak začalo říkat, se z toho dokumentu mediálně stala “analýza, že je možné si objednat trestní stíhání”.
 
Tahle „analýza“ jsou jen asi tři prosté věty shrnující obecné konstatování, že „se počaly vyskytovat v soustavě státního zastupitelství nové neblahé jevy, kterou jsou pojmenovány ve veřejnosti i odborné veřejnosti jako selektivní spravedlnost, nadměrná mediální prezentace, včetně politikaření. Nově se zrodil další vysoce nebezpečný jev – trestní stíhání na objednávku, který se objevil v souvislosti s vyšetřovanou kauzou Beretta. Kauza ani po uplynutí 3 let nebyla dovedena do konce a k této se přidávají kauzy další, jako je např. Neograph – kriminalizace podnikatele Sitty.“
 
To je celé. Fakt.
 
Jde jen o konstatování, co odborníci a veřejnost používají a o čem se všeobecně hovoří. A když mi každý den volají média, ať jim tenhle interní podklad o rozsahu několika vět poskytnu, tak začínám mít fakt pocit, že se tady někdo zbláznil.

Na demonstraci na Staromáku vystoupil za všechny strany kandidující europoslanec TOP 09, kandidát na primátora Prahy za Spojené síly, a ministr spravedlnosti za ODS Jiří Pospíšil, všechno v jedné osobě, aby protestoval proti úvahám paní Benešové, které nenastaly – ale které ON SÁM navrhoval, když byl ministrem spravedlnosti za ODS. Neuvěřitelně klouzavý komik.
 
Zpátky do práce. Přijela za mnou vzácná návštěva. Pan Donald Tusk. Řídí Evropskou radu, kde sedí všichni evropští premiéři a prezidenti. Velice detailně jsme si vyměnili názory na budoucnost Evropské unie a na evropské volby, které se budou konat za pár týdnů a zásadně ovlivní budoucnost Evropy. Je nutné, aby to naši lidi vnímali a k volbám přišli, protože rozhodnutí EU mají dopad na náš každodenní život.
 
My máme jasnou představu, na co by se měla Evropské unie zaměřit. Samozřejmě je to vnitřní trh, bezpečnost Evropy, vyřešení problému nelegální migrace, Schengen, energetický trh. A taky spolupráce mezi Evropskou radou a Evropskou komisí. Připomněl jsem panu předsedovi Tuskovi, že jednou z priorit České republiky je, aby Evropská komise akceptovala pro příští programové období 2021–2027 využití finančních prostředků z rozpočtu EU podle našich požadavků. To znamená hlavně na investice.
 
Na příští období 2021–2027 dostaneme o sto miliard korun míň, ale máme permanentně problém, že některé programy, které nám byly de facto nadiktovány od Evropské unie, třeba na toto období, nečerpáme, a na druhou stranu nám chybí peníze na investice do školek, škol, nemocnic, na obnovu kulturních památek a taky na silnice a dálnice. Přitom my nejlíp víme, na co potřebujeme peníze.
 
Donald Tusk má Česko rád. Před 40 lety byl v Praze na svatební cestě. Na tiskové konferenci moc hezky mluvil o naší zemi a vzpomenul na pana prezidenta Václava Havla, na Bohumila Hrabala i Milana Kunderu. Řekl, že Češi vždycky zavrhovali neautentičnost a odmítali slepě následovat doktríny a dogmata. Vždy se vyznačovali moudrým smyslem pro humor s dávkou skepticismu. A vyzval nás, abychom se neměnili.
 
Ve čtvrtek jsme pak společně s Donaldem Tuskem i ostatními premiéry jednali na neformálním summitu Evropské rady v rumunském Sibiu o budoucnosti EU. Shodli jsme se, že pokud chce Evropa uspět v konkurenci s ostatními velmocemi, musí být jednotná. Některé státy svými návrhy ohrožují náš průmysl. Naši svrchovanost ohledně rozhodování o ilegální migraci a dokonce naznačují, že by nás vyloučily ze schengenského prostoru, což považuji za neskutečnou drzost. A taky ohrožují naši energetickou strategii. Proto je naše heslo do Evropského parlamentu, že před těmito návrhy Česko ochráníme. Nejlepší místo pro to je samozřejmě Evropská rada, kde je Česká republika zastoupená premiérem.
 
Budeme muset hledat nějaký konsensus a určitě to nebude jednoduché. Taky jsme se bavili o tom, co udělat, aby Evropská rada byla akceschopnější. Paní kancléřka Merkelová třeba navrhla, a já jsem to podpořil, že bychom se měli setkávat častěji a měli bychom hlavně řešit konkrétní problémy. My jsme se letos setkali dvakrát kvůli brexitu a strávili jsme jednáním devět hodin a potom ještě dalších osm a půl, protože každý k tomu chtěl něco říct. Přitom o důležitých věcech, jako je zahraniční politika, obchodní politika, klima, Afrika nediskutujeme dostatečně.
 
Já jsem paní Kancléřku podpořil, protože potřebujeme víc času, potřebujeme normálně diskutovat, a ne si jen dopředu nalinkovat nějaké agendy.
 
Zpátky k nám. Slíbil jsem schůzku bývalému řediteli Národní galerie panu Jiřímu Fajtovi. To jsem taky dodržel. Pan Fajt mi osobně popsal, jak vidí celou situaci a jak je to pro něj nejen profesně, ale hlavně lidsky těžké.
 
Přišel za mnou pan Petr Martan, spisovatel a poradce v lesnictví a životním prostředí. Doprovázela ho hejtmanka Jihočeského kraje paní Ivana Stráská, protože hlavním tématem byla Šumava a boj proti kůrovci. Mezi odborníky je spor o tom, jestli bezzásahový režim v národních parcích přispívá k šíření kůrovce nebo jestli si naopak má les pomoct sám. Vytočil jsem na mobilu našeho ministra životního prostředí Richarda Brabce, který se do debaty na 20 minut vložil. Je to téma, které mezi sebou řeší experti.
 
Byl jsem taky na dalším jednání Národní koalice boje proti suchu, kterou loni založil Richard Brabec. Jak vedra přitvrzují, začíná už všem docházet, proč se říká, že voda je základ života. Počasí neporučíme, ale o to líp musíme hospodařit s vodou, kterou máme. Díky programům Ministerstva životního prostředí jsme jen v posledních dvou letech zajistili nové zdroje pitné vody pro 160 tisíc lidí ve 350 obcích postižených suchem. Další tisíce lidí využívají úspěšný program Dešťovka. Budujeme stovky rybníků, připravujeme nové přehrady. Máme jasnou strategii a v příštích 10 letech chceme investovat do boje se suchem minimálně 30 miliard korun. Hlavně na propojování vodárenských soustav. Řešili jsme i připravenost Správy státních hmotných rezerv z hlediska počtu cisteren na pitnou vodu. Aby nikdo nezůstal na suchu. O to se postaráme.
 
Den vítězství! 8. květen je vždycky příležitost si připomenout hrdiny, kteří bojovali a umírali za naši svobodu. Letos to připadlo na středu a počasí vyšlo parádně. K Národnímu památníku na Vítkově přišla spousta lidí. @Armáda České republiky to měla jako vždy špičkově zvládnuté. Nejdřív jsme se pozdravili s válečnými veterány a českými vojáky, vyslechli jsme si českou státní hymnu a pozorovali naše Gripeny, jak slavnostně krouží nad Vítkovem a Prahou. Potom jsem pod sochou Jana Žižky položil věnec na počest našich padlých za druhé světové války a kyticí uctil památku odbojáře a předsedy protektorátní vlády Aloise Eliáše popraveného nacisty.
 
Možná jste viděli fotky, určitě koukněte na video, které jsem k tomu dal. Jsem rád, že to nebyla jen akce pro pamětníky a vojáky. Přišla spousta mladých lidí a celé rodiny. S některými jsem si po cestě z akce i příjemně popovídal.
 
No a jak jste určitě viděli na fotkách, otevřeli jsme lidem Lichtenštejnský palác. A právě na Den vítězství jsme v něm zahájili výstavu všech darů, co jsem jako premiér dostal během mých zahraničních cest. Až jsem byl sám překvapený, kolik jich vlastně je.
 
Nápad na výstavu dostala moje kolegyně a šéfka úřadu Tünde Bartha. Pamatujete, jak jsem před časem daroval francouzskému prezidentovi Emmanuelovi Macronovi obraz od Zdenka Jandy? Paní Tünde pátrala s pomocí francouzského i českého velvyslance, kde vlastně nakonec ten obraz skončil a jestli si ho pan prezident někde vystavil. No a zjistili, že visí na zámku ve Verdunu. Francouzští prezidenti tam tradičně vystavují všechny dary, které dostávají od jiných státníků.
 
A tak Tünde napadlo, proč to samé neudělat u nás? Vždyť dary pro premiéra nejsou ve skutečnosti jeho, ale jsou majetek státu a lidi mají právo je vidět. Kolegové výstavu udělali nejen krásně, ale hlavně in-house. Žádní externí dodavatelé. Makalo na tom naše provozní oddělení, paní kurátorka, která má na starosti všechna umělecká díla v majetku Úřadu vlády, pan kurátor z pražského hradu, náš truhlář a zámečník. Zvládli to za dva měsíce tak, že to vyšlo přesně na den otevřených dveří.
 
Kdo jste na výstavě byl, určitě máte nějakého favorita. Mně se nejvíc líbí thajský slon, kterého jsem dostal od majitele aerolinek AirAsia. Slíbil mi, že přímá linka Praha-Bangkok bude otevřená do Vánoc.
 
Výstavu chystáme rozšířit i o dary, které zahraniční návštěvy přiváží k nám. Takže se máte na co těšit. Třeba na nádhernou kolekci ručně malovaných figurek z Vietnamu, které představují jeho historii a všechny regiony. Neskutečně propracované. Jsem rád, že se nám podařilo vdechnout prostorám Lichtenštejnského paláce nový život. Byl to do té doby nevyužitý, tmavý a smutný prostor. To se ale těžko vysvětluje, pokud jste viděli až fotky z otvíračky. Kolegové odvedli fakt kus práce.
 
Od kultury zpátky na tvrdou zem. A rovnou do Poslanecké sněmovny. Měli jsme další jednání. Druhým čtením prošel návrh zákona našeho ministra Adama Vojtěcha o léčivech. Zlepšuje kvalitu a hlavně bezpečnost poskytované péče.
 
Prosadili jsme, aby si policisté, hasiči nebo celníci mohli přivydělávat na vedlejší pracovní poměr. Prosadili jsme taky E-NESCHOPENKU, a to od ledna 2020. To je velmi důležité, protože to byla naše podmínka pro zrušení karenční doby, které už Sněmovnou prošlo.
 
Nevím, jestli se smát nebo brečet nad opozicí, která nejdřív svorně hlásala, že e-neschopenku taky podporuje, ale když došlo na hlasování, tak trucovala. Bohužel někteří politici jdou proti všemu, co udělá vláda. I když tím sabotují zlepšení pro lidi.
 
Co se opozici tentokrát “povedlo”, bylo znovu obstrukcemi zdržet naši novelu zákona o EET. Přitom tahle novela zjednodušuje a ulevuje hlavně malým živnostníkům, a zavádí možnost evidovat tržby jen vystavením papírové účtenky. K tomu snižuje hospodským DPH na jídlo, točené pivo a nealko na 10 procent, to samé snížení přináší i profesím, jako jsou uklízeči v domácnostech, umývači oken, chůvy a asistenti pro staré nebo postižené, drobní řemeslníci, kteří třeba opravují boty, deštníky nebo kola. A VŠEM LIDEM snižuje DPH na vodné a stočné taky na 10 procent.
 
Bohužel si kvůli obstrukcím opozice budeme muset počkat. Už zase vidíme, jak ti samí politici, kteří mají plnou pusu podpory podnikatelů a občanů, jí nakonec shazují ze stolu. Opozice ale nemůže obstruovat donekonečna. Zákon určitě protlačíme.
 
Koukám, že jsem se rozepsal ještě víc než normálně. Tak to vezmu v krátkosti. Sešel jsem se se starostkou Bíliny paní Zuzanou Schwarz Bařtipánovou. Řeší hlavně dvě věci. Šmejdy, kteří v jejím městě obchodují s chudobou, a stavbu obchvatu. Bavili jsme se o tom, že samo město by mělo mít pravomoc rozhodovat o dávkách na bydlení a tím postavit mimo hru šmejdy, kteří bohatnou na pronajímání holobytů. Na schůzce byla i naše ministryně pro místní rozvoj paní Klára Dostálová. Domluvili jsme se, že do Bíliny spolu vyrazíme co nejrychleji a získáme informace přímo na místě.
 
V Paláci Žofín jsme slavili 100 let od založení Červeného kříže. Měl jsem projev a budu rád, když si ho přečtete v komentářích.
 
Byl jsem na koncertu Ústřední hudby AČR a na recepci Dne polské státnosti. Poláci ho pořádají na památku jejich ústavy, na kterou jsou velmi hrdí, protože po USA to je druhá nejstarší ústava na světě.

A dneska jsem byl v Brně! Agrární komora měla sněm a já osobně mám ještě spoustu dalších akcí. Mimo jiné na kardiologický kongres. Mějte se krásně.Čau lidi. Natvrdo a bez keců. Dva dny. V pátek 24.5. od dvou odpoledne máme všichni necelé DVA DNY na to, abychom vyčistili Evropský parlament. Jo, ten v Bruselu. Kde sedí už deset i patnáct let pořád ti samí politici. Musíme je vyměnit. A místo nich europoslance, kteří naši zem ochrání a kteří budou bojovat za české zájmy.

Vím, o čem mluvím.
 
Můj hlavní úkol jako premiéra je bojovat a prosazovat české národní zájmy. Zájmy všech občanů České republiky.
 
Tak, jak jsem slíbil ve své smlouvě s občany, jsme 29. června 2018 ve čtyři hodiny ráno společně s kolegy z V4 a hlavně Viktorem Orbánem prosadili zrušení kvóty na nelegální migranty, které nám chtěl nadiktovat Brusel.
 
Napadlo vás někdy, co by se dělo, kdybychom to neudělali?
 
Tak jo, řeknem si to. Katastrofický scénář.
 
Hrozilo, že do roku 2017 by jich přišlo 2691. Prý jenom jednorázově. Jenže v momentě, kdy bychom akceptovali rozhodnutí Evropské rady a kvótu splnili, nic by nebránilo tomu, aby se stejný princip opakoval znovu a znovu. Automatický přerozdělovací systém. To bylo a je pro mě absolutně nepřijatelné. Stále opakuju, že nad migrací do naší země chceme mít kontrolu. Ne abychom museli přijmout každého, koho by nám nařídili úředníci z Řecka a Itálie nebo z Bruselu.
 
A ne, nekončíme. To vůbec není všechno. U nelegálních migrantů bychom neznali ani skutečnou zemi jejich původu, ani pravé jméno, ani věk, ani úmysly. Jejich doklady totiž neříkají vůbec nic, protože buď je v nich jen to, co ONI SAMI nahlásí v záchytných centrech, nebo jsou padělané.
 
Nic, konec katastrofického scénáře. Snad jen závěrem něco, co už víte. Europoslanci z TOP 09, STAN, ČSSD a KDU-ČSL pro tyto kvóty hlasovali.
 
Naopak naše Dita Charanzová a Martina Dlabajová se postavily za naši zemi a hlasovaly proti kvótám. A tak to vždycky bude. Už v roce 2016 jsem řekl ANI JEDNOHO NELEGÁLNÍHO MIGRANTA a toho se držím celou dobu.
 
Zpět. Ty dva dny. Pátek a sobota.
 
Nutně potřebujeme, abyste teď v pátek a sobotu fakt přišli k volbám a podpořili nás. Máme číslo 30. A já tam potřebuju víc kolegů, kteří se mnou budou naši zemi chránit. Tak jako to dělají Dita a Martina. Je veřejné tajemství, co tam dělají ti všichni ostatní. Já to ani nebudu říkat, protože by mi snad na ten Facebook zakázali psát. Dělali… no nedělali NIC.
 
Maximálně mě udávali do Bruselu.
 
Tak mám dobrý nápad. Vyměníme je.
 
Pozor, tohle, co říkám, není jen nějaká politika. Tady se jedná o budoucnost vás a vašich dětí i vnoučat. Jedná se o i vaše peníze.
 
Pořád se ozývají někteří politici v Evropě, že bychom měli nelegální migranty přijímat. Dokonce padlo, že bychom měli platit výkupné za každého migranta, kterého nevezmeme. Víte kolik? 6,8 milionu korun za každého z nich. To by doteď dělalo 18 miliard, které bychom jim měli zaplatit.
 
My ale nebudeme investovat peníze do ilegálních migrantů. Sorry jako. Dáme je radši mladým rodinám, na důchody a zaměstnancům, co chodí poctivě do práce.
 
Nenecháme se zastrašit ani soudem. Právě minulý týden v Lucemburku u soudního dvora Evropské unie se projednávala žaloba Komise proti České republice, Maďarsku a Polsku ve věci nepřijímání migrantů. Jasně, že s tím nesouhlasíme, protože relokační schéma bylo od začátku nefunkční a jeho platnost skončila už v září 2017. Doufám, že soud i Evropská komise nakonec uznají, že řízení je jen formalita. A nelze nám uložit žádnou sankci. Do konce roku se má rozhodnout. A my budeme v každém případě dál bojovat za zájmy České republiky.
 
Naši zemi musíme chránit před nejrůznějšími šílenými nápady. Třeba že zemím, které migranty odmítají, vezmou dotace, nebo že našim občanům omezí pohyb po Evropě a mají tu drzost říkat, že by nás měli vyloučit ze Schengenu. Jsou to zatím “jen” nápady. A i když jsou naprosto mimo, tak je někteří evropští politici říkají s úplně vážnou tváří a myslí si, že je prosadí.
 
Je to šílené a říkám vám, tady a teď, že proti tomuhle fanatismu naši zemi OCHRÁNÍME. Pokud nám dáte hlas a zvolíte číslo 30. Tím hlasem zároveň zabráníte, aby se do Evropy dostali anarchisti a extremisti s naprosto zcestnými názory.
 
Ochráníme naši zemi i před tou dvojí kvalitou potravin. Určitě jste si všimli, že proti tomu teď najednou každý bojuje. Co to je? Výrobek se stejným obalem, pod stejnou značkou, ale v každé zemi různá kvalita a různá chuť. No pochopitelně, že u nás horší.
 
Proto jsem řekl, že jsme popelnice Evropy. Tohle tím myslím. A nestalo se to jen tak. Šlo to postupně, nenápadně, kousek po kousku. Zahraniční firmy viděly, že k nám můžou vozit šunty. Dají jim úplně stejný obal, ale ošidí složení. Nikdo nás proti tomu nebránil. Europoslanci za tradiční strany jen přihlíželi. A to tam někteří sedí i patnáct let.
 
Teď nedávno prošla Evropským parlamentem naprosto zmršená směrnice. Tváří se, že hájí zákazníky, ale ve skutečnosti k nám můžou firmy dál dovážet ty svoje blafy, zatímco na západě mají mnohem lepší zboží.
 
A znova nás při hlasování zradili poslanci TOP 09 a KDU-ČSL. I dva bývalí poslanci za ANO, které jsme do europarlamentu dostali a oni nám bodli kudlu do zad a odtrhli se od našeho hnutí. I ti si zaslouží padáka od českých voličů.
 
Když nás podrazili poslanci v europarlamentu, rozhodl jsem se, že to vezmu do vlastních rukou a vyřeším to na národní úrovni. Z pozice premiéra a vlády.
 
Mluvil jsem už se všemi obchodními řetězci. 

Billa, Globus, Coop, Kaufland, Penny, Makro, Tesco, Lidl, Albert a Flop.
 
A taky s těmi největšími nadnárodními výrobci. 

Nestlé, Coca Cola, Unilever, Dr. Oetker, Danone, Mondelez, Ferrero a Bigfood.
 
Řekl jsem jim všem naprosto jasně, že dvojí kvalitu ODMÍTÁM a Češi si ji nenechají líbit.
 
Vinu nese Brusel. Co s europoslanci, kteří dopustili dovážení blafů do Česka? Znovu opakuju, vyměňme je. Vyměňme všechny, kteří neprosadili v Evropě ani jednu věc ve prospěch naší země.
 
Nebojte, nemusí vám být líto jim dát padáka. Žádný strach. Mají vyděláno, budou se mít dobře až do konce života. Teď je na čase napravit jejich chyby a zařídit, aby se taky měli dobře občané České republiky.
 
Dvě jasná slova.
 
ČESKO OCHRÁNÍME.
 
Před nelegálními migranty.
 
Před dvojí kvalitou potravin.
 
Před nesmyslnými překážkami pro podnikání našich živnostníku, firem, přepravců.
 
Před diskriminací našich lidí, kteří pracují v zahraničí a nechtějí jim přiznat plné přídavky na děti. Jako je to teď v Rakousku. Budeme za ně bojovat a zajistíme, aby s diskriminací nezačaly i ostatní státy.
 
Před tím, aby peníze šly na nesmyslné semináře, workshopy a analýzy, ze kterých naše země nemá žádný prospěch, ale na investice tak, aby nám zůstalo víc peněz na důchody a na podporu mladých rodin. Zakládat rodiny, mít víc dětí, podporovat náš národ. To je český národní zájem. Nás všech občanů České republiky.
 
Ochráníme naši národní suverenitu. To je naše hodnota. Jsme tak stabilní a bezpečná země, že se ostatní státy od nás můžou učit. Ne nám kecat do našich věcí.
 
Nestarám se o kývače, vítače ani o nacionalisty. Já bojuju za silné Česko. Víte, že vám posílám svoje pracovní výkazy každý týden. Už několik let v kuse. Pokaždé, když si to někdo nakopíruje do počítače, říká mi zděšeně, že to má deset stránek. Častokrát víc. Proč prý se na to nevykašlu? Proč nepíšu tak jednu, dvě stránky? No protože makám 15 hodin denně každý den, tak se to vždycky nastřádá. Já vím, že je to někdy dlouhé dočíst, proto se vám snažím někdy říct, udělejte si kafe a čtěte. Jsou to podstatné informace pro rozhodování vás jako občanů, nesmírně důležité pro váš každodenní život.
 
A teď je strašně důležité, a fakt mi na tom záleží, aby ta moje práce nepřišla nazmar. Takže vás osobně žádám, pojďte volit.
 
Máme na to necelé dva dny. Volební místnosti jsou otevřené od pátku 24.5. od 14:00 do 22.00 a od soboty 25.5. od 8.00 do 14:00. Tenhle víkend je extrémně důležitý. Budeme nejen fandit našim hokejistům, ale taky rozhodovat o našem osudu v Evropě.
 
Chceme míň parazitů. Míň udavačů. A víc těch, kteří bojují za naše národní zájmy. Když nás takových bude dost a budeme jednotní, prosadíme cokoli. Věřte mi.
 
Tyhle volby se týkají vašich peněz, vaší budoucnosti, vašich dětí a vašich vnoučat. Jestli budou žít v bezpečné Evropě.
 
Chránit a zachovat náš národ. To je český národní zájem.
 
Proto budu volit číslo 30. Proto budu volit Ditu Charanzovou a Martinu Dlabajovou, dvě vzdělané, pekelně chytré a hlavně ostré holky, které se neváhají někdy hádat i se mnou. A to je dobré znamení. Toho si cením.
 
…měl jsem v tomhle místě skončit co? Nemůžu, chci vám i v takhle výjimečné situaci přece jen poslat svoje pracovní hlášení za minulý týden. I když ve zkratce. Tak pojďme na to.
 
Měl jsem schůzku se zakladatelem Asociace mužů sobě, panem Stanislavem Kolbem a slíbil jsem, že požádám ministra zdravotnictví Adama Vojtěcha, aby mu pomohl s jejich projekty osvěty proti rakovině prostaty. Na vládě jsme definovali, co je rodinné podnikání, abychom ho mohli líp podporovat, a schválili novou národní strategii prevence závislostí. S ministrem průmyslu a obchodu Karlem Havlíčkem, šéfem Báňského úřadu a dalšími odborníky jsme zase řešili sanace, které těžaři musí udělat po ukončení těžby. Vystoupil jsem na konferenci Český národní zájem a mluvil o tom, co naše vláda dělá a jak musíme změnit Evropu, aby v ní Česko prosperovalo a zároveň byla Evropa silná vůči hráčům jako je USA a Čína. S hejtmanem Jiřím Čunkem a ministrem zdravotnictví Adamem Vojtěchem jsme otevřeli v Kroměřížské nemocnici magnetickou rezonanci, je nejmodernější v republice a díky ní se čekání na vyšetření zkrátí z 12 na 2-3 týdny. Jel jsem na Vysočinu prozkoumat přímo na místě, jak naši odborníci bojují proti kůrovci. Jednal jsem o dvojí kvalitě potravin s výrobci, o tom jsem vám už psal. Zítra na vládě předloží ministr zemědělství pan Miroslav Toman a ministr průmyslu a obchodu pan Karel Havlíček zákony, které mají zabránit dvojí kvalitě nejen potravin, ale i dalšího zboží, hlavně drogerie a pracích prášků, potom, co jsme odmítli tuto legislativu v Evropském parlamentu. Vystoupil jsem na konferenci k 15. výročí členství České republiky v Evropské unii a znovu zopakoval, že Evropa má být konkurenceschopný klub silných národních států, který řídí premiéři a prezidenti členských států, ne úředníci v Bruselu. Otevřel jsem zrekonstruovanou loděnici v Brandýse nad Labem, kde začínal náš trojnásobný olympijský medailista Ondřej Synek. Podpora sportu je naše vládní priorita a díky ní už Ministerstvo školství a tělovýchovy podpořilo výstavbu 270 sportovišť za 2,7 miliardy, taky líp cílíme dotace, takže letos dostanou trenéři přidáno na platech až 750 milionů, víc než 70 procent dotací jde na děti a mládež a klubům jsme zvedli přímou podporu z 350 milionů v roce 2016 na 1,4 miliardy letos. Pokračujeme taky v tažení za centrum excelence pro umělou inteligenci, které chceme umístit do Prahy a je skvělé, že se našemu ministrovi Karlovi Havlíčkovi podařilo dojednat podporu našeho projektu s maďarskou vládou. Strávil jsem taky celý den v Moravskoslezském kraji, prohlédl si skvěle vybavený Dopravní podnik Ostrava, který má nejenže nové moderní tramvaje, ale taky inteligentní čipové karty pro cestující, které sledují, kolik člověk skutečně projel a šetří mu peníze. Takové mají jen v Londýně a Ostravě. Na Vysoké škole báňské jsem si prohlédl nejvýkonnější superpočítač v Česku, na Střední odborné škole Educa debatoval se studenty, byl jsem na otevření nové výrobní haly Varroc Lighting Systems, kde vyrábí světla do aut, u toho jsem si zkusil jedno světlo ručně složit. Ve Frýdku-Místku jsem měl schůzku s Ředitelstvím silnic a dálnic, primátorem a hejtmanem na téma obchvat Frýdku, jde to podle plánu, ale je potřeba ještě zrychlit. Dal jsem rozhovor televizi Polar a pak jsme já, Dita Charanzová, Martina Dlabajová a pan primátor Tomáš Macura debatovali s občany.
 
Díky, jestli jste dočetli až sem.
 
Prosím pojďte volit. Máme na to pátek a sobotu. Dva dny. Volební číslo 30. 

Žádné jiné!Čau lidi, ten Evropský parlament jste asi sledovali. Jasně, v českých médiích. Tak to bych se vsadil, že jste si nevšimli, že jsme tam zaznamenali masivní úspěch. Evropský parlament odhlasoval reverse charge! Je to totální průlom v boji proti podvodům na daních.

Reverse charge je velká věc. Vymyslel to nějaký Babiš 🤔 A pak to čtyři roky zkoušel prosadit. Asi jste si všimli, že i vás s tím tady už otravuju, jak můžu.

Reverse charge je skvělá věc. Není pro to ekvivalent v češtině, snad jen „přenesená daňová povinnost“, ale mně se líbí, jak to zní v angličtině, tak to říkám anglicky.

„Reverse charge“

Takže: jo, bude! Návrh byl v Evropském parlamentu odhlasován! Potom, co ho odsouhlasila i Evropská rada. Bojoval jsem za něj víc než čtyři roky, hledal spojence po celém kontinentu, vyjednával. Je to úplně první zákon, který Česká republika v Evropě prosadila. Za 14 let 🇨🇿 A není to žádná maličkost. Na podvodech s DPH země Evropské unie přijdou každý rok o 160 miliard eur. U přeshraničních obchodů to je ztráta 50 miliard eur.

Pro zákon zvedli ruku evropští lidovci, konzervativci i liberálové. Takže, jak vidíte, bylo to něco, co strhlo pozornost celé politické scény. Ale co se z evropského dění řešilo tenhle týden v našich českých médiích? No jasně.
 
Antibabiš!

A jak se nám tam vzal ten Antibabiš v tom Evropském parlamentu?

Jednoduše. Máme tam totiž některé europoslance za Českou republiku, kteří pobírají půl milionu měsíčně, ale pro naši zemi nepracují ani náhodou. Místo toho se snaží přenést boj proti mně na evropskou scénu a pořádně z toho vyvařit body před evropskými volbami. 

A kdy že jsou ty evropské volby? No kdy.

Už 25. a 26. května 2019. No, není moc času. Takže co teď? Dostali super nápad, o kterém doufali, že je posune do titulků novin. Ale bohužel, byl tam zase jenom Babiš. No ale to předbíhám.

Takže ten nápad. Vyvolali rozpravu v Evropském parlamentu na téma, že mám střet zájmů. Jestli jste to neviděli, tak si to dejte. Bylo to úžasné. Víte, kolik z těch 751 europoslanců se jí nakonec zúčastnilo? 

Třicet.

Z toho 19 našich českých. 

A z nich 14 mělo nějaký projev. Připomíná vám to něco? Ano, ty samé nesmyslné rozpravy, jaké známe z českého parlamentu.

Dokonce i někteří naši čeští europoslanci začali okamžitě šířit nesmyslné zprávy o tom, že nám unie zastaví dotace. Celé naší České republice. Hysterické, pološílené tweety, ve kterých se předháněli, co jsem naší zemi způsobil. A strašili tím lidi tady u nás doma, protože samozřejmě, česká média ty výmysly okamžitě začala přebírat a šířit dál 😱

No, asi takhle. Co si myslíte o Češích, co udávají Čechy v Bruselu? No jo, kdykoliv byl někdo slabý doma, doprošoval se v cizině. U vrchnosti.

Jasně, pan komisař pro rozpočet a lidské zdroje Günther Oettinger dostal nějaký podnět, tak se jím musí zabývat. Europoslanci zase na podnět Zelených schválili na tohle téma rezoluci.

Naše vláda zareagovala okamžitě. Jako vždycky. Odpověděli jsme obratem na dopis pana Oettingera a budeme se této problematice na zítřejší vládě dál věnovat. Hned po projednání dalšího dopisu panu Oettingerovi vládou odešleme další dopis do Bruselu a doufám, že se celá situace vyřeší.

Znova opakuju, naší zemi nehrozí ztráta jediné koruny. Bita je na téhle politické kampani jenom moje bývalá firma, i když jsem se jí vzdal už před lety kvůli zákonu Lex Babiš, který je v PODLE NĚKTERÝCH PRÁVNÍCH VÝKLADŮ v rozporu s nově přijatou evropskou legislativou.

Mimo jiné to moji odpůrci v Česku asi moc dobře nenapsali. Ten zákon. Já se podle něj zachoval, všechno do posledního požadavku splnil, ale právníci z Evropské komise teď říkají, že to nestačí. No jo no, asi to pánové tenkrát uspěchali, když mě chtěli co nejrychleji sejmout.

V Evropě celou dobu bojuju za české národní zájmy. Za lepší evropský rozpočet, který bude zohledňovat naše národní priority, za svobodnější vnitřní trh, který nebude omezovat naše živnostníky, firmy, přepravce, za systematické vyřešení migrace a její zastavení před evropskými hranicemi. Snažím se získávat v rámci Evropské rady spojence, kteří nám pomůžou prosadit tyto naše záměry. 

Věřím, že po následujících volbách se do europarlamentu dostane víc Čechů, kteří budou bojovat pro naši zemi a nejen brát svých 500 tisíc měsíčně, další výhody a těšit se na EURODŮCHOD 💰 Takových, u kterých lidi nebudou pochybovat, že si svoje platy zaslouží. 

A zároveň skutečných osobností, které si nebudou muset pro popularitu doma, rozhovory a jména v titulcích pomáhat něčím tak nízkým, jako je udávání Čechů v Bruselu. Krásný článek o tom napsal historik a spisovatel pan Vlastimil Vondruška. Dávám ho do komentářů.

Nic, pojďme dál.

Důležitý okamžik na naší domácí scéně. Senát nám odklepl, že platy politiků nevzrostou od příštího roku o 20 procent, ale “jenom” o 9 procent. Tenhle návrh vznikl už za naší menšinové vlády bez důvěry. Myslím, že poslanci mají skvělý život a plno výhod, takže není důvod jim tak razantně přidávat. Teď už chybí jen podpis pana prezidenta 👍

Doufám, že v dalším roce už žádné navyšování nebude. Platy mají být přece adekvátní výsledkům. A taky si myslím, že v zákoně, který tuhle výši platů řeší, by se měli oddělit politici od soudců a státních zástupců. Vždyť jsou to jiné profese. Musíme to probrat i v rámci parlamentu.

A další dobrá zpráva. Prvním čtením v parlamentu prošel zákon o právu na digitální službu. Zavádí pro všechny lidi právo komunikovat s úřady přes internet. Zároveň umožní úřadům sdílet data mezi sebou, takže už lidi konečně nebudou muset vyplňovat ty samé formuláře pořád dokola.

Ale teď zpátky do Evropy. Strávil jsem dva dny v Bruselu na Evropské radě. Tohle setkání evropských státníků bylo extrémně důležité vzhledem k zájmům naší země. Řešili jsme hlavně rozpočet, migraci, vnitřní trh a brexit.

Vím, že jsem vám o tomhle všem psal už mockrát. Spousta mých hlášení popisovala přípravu na tenhle summit. Určitě za tu dobu přibyli i noví čtenáři, tak to jen v rychlosti zopakuju.

Budeme schvalovat evropský rozpočet neboli víceletý finanční rámec na období 2021–2027. Mně vadí, a všem evropským politikům jsem to otevřeně řekl, že rostou náklady na provoz. Dokonce o 23 procent neboli 87 miliard euro na 7 let, což je neuvěřitelné, když kvůli brexitu odchází 15 procent obyvatel EU.

Na druhou stranu návrh snižuje peníze na to úplně nejdůležitější: koheze neboli soudržnost a zemědělství. Takže míň peněz na silnice, školy, nemocnice. Nejsem sám, komu to vadí. Vystoupila proti tomu většina premiérů. A jak jsem vám psal asi dvě hlášení dozadu, patnáct zemí včetně té naší proti tomu podepsalo prohlášení.

Je samozřejmě skvělé, že se situace České republiky zlepšuje. Tím pádem je i pochopitelné, že nám bude chodit míň evropských peněz. Když to srovnáme s rokem 2010, byli jsme tehdy v kupní síle na 77 procentech průměru EU, teď jsme už na 83 procentech.

S čím se ale nesmířím, je, že nám unie diktuje, na co přesně máme peníze používat. Dokonce, když máme dobré nápady na investice, tak nám v tom brání. Já jsem známý tím, že mám radši konkrétní věci pro lidi, ne dávat peníze na nesmyslné analýzy a semináře, ze kterých nic nevypadne. My víme nejlíp, na co peníze potřebujeme. Sledujeme, jaké požadavky nám posílají města a obce. Abychom je všechny mohli uspokojit, potřebovali bychom teď o 12 miliard víc. A mimochodem jen mateřské školky si rozebraly 600 milionů za 16 vteřin od otevření žádostí. Už jsme pro ně našli dalších 600 milionů a ještě hledáme 2 miliardy.

Takže my víme, kde jsou peníze potřeba. Líp než úředníci v Bruselu. Na summitu jsem jim představil náš národní investiční plán za 3500 miliard, ve kterém je 17.000 projektů.

Řeč přišla samozřejmě i na brexit. Paní premiérka Theresa Mayová to má doma složité a chtěla by pro Británii vyjednat záruky ještě než k brexitu dojde. My ji samozřejmě chápeme, ale teď jsme v situaci, jako když se rozvádí manželé. Nejdřív je potřeba to dokončit a pak se nastaví nové, a jak věříme, přátelské vztahy. Nikdo v Evropě už nechce znovu otvírat tu dohodu a znovu jednat. 

Každopádně jsme ji ubezpečili, že naše přátelské vztahy myslíme vážně a je potřeba to co nejdřív dokončit. Musí to u nich schválit parlament a my jsme ochotní okamžitě vyjednávat o novém vztahu. Mimochodem v Británii pracuje 50 tisíc Čechů a 80 tisíc jich tam žije. Takže určitě chceme, aby se pro ně situace nezměnila.

Když přišla řeč na migraci, začalo to být dost vyhrocené. Byl jsem tentokrát hlavním mluvčím za všechny země V4. Odmítl jsem, že bychom vůbec měli znova otvírat otázku přerozdělování migrantů. Pro nás je to uzavřené. Kvóty jsme společnými silami zemí V4 zrušili v červnu. Jsou pasé. Belgický premiér Charles Michel, který má sám doma nejistou politickou situaci právě kvůli jeho přístupu k migraci, nám začal vyhrožovat vyloučením ze Schengenu, což je samozřejmě nesmysl a skandál. Navíc pro to není ani žádný právní základ. Plus to samozřejmě vyhrocuje celou situaci a nahrává euroskeptikům. Ze své pozice neustoupíme. 

Samozřejmě neříkám, že se lišíme ve všem. Všechny země už pochopily, že musíme hlavně chránit naše vnější hranice.

Očekávám, že se celkový přístup k migraci změní po těchto evropských volbách. Evropa má dost svých vlastních problémů. Vždyť se nám ještě ani nepodařilo naplnit čtyři základní svobody: volný pohyb zboží, služeb, osob a kapitálu. Naše české firmy zažívají za hranicemi pořád spoustu komplikací a jsou znevýhodňované v zahraniční konkurenci.

Ten dvoudeňák v Bruselu mi dal zabrat. Letěli jsme ráno z Kbel do Bruselu – Abelagu. Hned jsem jel na jednání ALDE Group – Liberals and Democrats in the European Parliament a v rámci něj jsem se potkal s místopředsedou Evropské komise a komisařem pro digitální jednotný trh panem Andrusem Ansipem. Jde mi o to, že chci pro Česko získat Evropské centrum excelence pro umělou inteligenci. Tenhle úžasný projekt globálního významu by mohl sídlit v Praze. Česká republika je už teď velmoc v IT. Naše pražské univerzity každý rok vyprodukují 50-100 nových inženýrů se specializací na umělou inteligenci. To je víc než kolik dokáže třeba kanadský Montreal.

Panu Ansipovi jsem načrtl i tu obrovskou škálu firem, které v Praze působí. Od IBM, H2O.AI, Microsoft/Skype, MSD, Oracle, Avast Software, Redhat Inc, Seznam.cz, Neuron soundware, Recombee, Geneea, GoodAI, Datamole, GoodData Czech Republic, Socialbakers a spousta dalších, kteří využívají nebo sami vyvíjí umělou inteligenci. Kromě toho má naše země tradičně skvělý vztah s Izraelem, který je na světové špičce v inovacích.

Dál jsme měli pracovní jednání předsedů vlád zemí V4, zasedání Evropské rady za účasti předsedy Evropského parlamentu Antonia Tajaniho, pracovní jednání Evropské rady, pracovní večeři předsedů vlád a hlav států členských zemí organizované předsedou Evropské rady Donaldem Tuskem, další pracovní jednání Evropské rady, pracovní oběd eurosummitu, několik tiskovek a potom už zpátky domů do Prahy.

Určitě jste viděli fotky s panem prezidentem v Lánech. Pozval celou vládu na adventní večeři, která byla mimochodem výborná. Bažant a moravská vína. Pan prezident by z toho chtěl udělat každoroční tradici. Jsem rozhodně pro. Je to další příležitost, jak si neformálně promluvit.

Já jsem vzal vládu na teambuilding do Štiřína a pak do pivovaru ve Velkých Popovicích. Probrali jsme programové prohlášení vlády, priority jednotlivých resortů na příští rok a kůrovcovou kalamitu. Tu fotku ze Štiřína s tabulkou se zákazem politických rozhovorů jste možná zaznamenali 😀 Nejvíc času jsme věnovali hlavně ministerstvu financí a práce a sociálních věcí. Jenom těmto dvěma ministerstvům jsme věnovali čtyři hodiny.

V pivovaru už to bylo víc společenské a míň pracovní. Dokonce došlo i na zpěv. Náš ministr zdravotnictví Adam Vojtěch se na chvilku zase stal Kenem ze SuperStar a dal spatra Let it Be od Beatles 🎤 Na klavír si zahrál i ministr životního prostředí Richard Brabec.

Přijeli za mnou studenti gymnázia z Ostravy Poruby a natočili rozhovor o Evropské unii. Mluvili jsme o pozitivech i negativech našeho členství, o tom, proč je u nás tolik euroskeptiků, eurozóně, migraci, odlivu mozků, mých vizích. Potěšilo mě, jak inteligentně kladli otázky. Bylo to fajn.

Dal jsem rozhovor i studentce Zuzaně z 3. ročníku Gymnázia Praha 5, Na Zatlance. Bylo to nejen o politice, o nedostatku pracovních míst, ale i o mém životě.

V Kramářově vile jsem jednal se srbskou premiérku paní Anou Brnabićovou. Srbsko je pro nás důležitý partner a obchod s ním neustále roste. Loni to bylo 866 milionů korun, letos očekáváme ještě víc. Podporujeme taky vstup Srbska do Evropské unie stejně jako v případě dalších zemí západního Balkánu. Je to i otázka bezpečnosti celé Evropy, aby byla její hranice snadněji ochranitelná. Srbsku jsme poslali na pomoc už 150 českých policistů a taky vyčlenili 27 milionů korun na posílení migračního a azylového systému. 

S paní premiérkou Brnabićovou jsme podepsali mezivládní dohodu o řešení dluhu Srbska vůči naší zemi. Je to nedořešená věc ještě z dob ČSFR. Takže ze začátku 90. let a jsem rád, že se konečně uzavírá.

Naše hejtmanka Jaroslava Pokorná Jermanová uspořádala v Praze setkání se starosty středočeských obcí. Bylo to už počtvrté, přijelo skoro 500 starostek a starostů a já byl pozvaný, abych řekl pár slov. Nakonec na mě měli starostové víc dotazů, rozproudila se docela velká diskuse. Byl jsem rád, že jsme si mohli vyměnit názory a samozřejmě se budeme snažit jejich problémy řešit.

Zatímco některé kraje se vylidňují, v tom středočeském neustále roste počet obyvatel. Řekl jsem, že musíme víc investovat do silnic, kanalizací a čističek vody. Už teď v kraji lidem pomáhají naše programy Dešťovka a kotlíkové dotace. Připravujeme i podporu domácích čistíren. Jsou to věci, které v Bruselu úspěšně vybojoval náš Richard Brabec. Dali jsme taky letos 677 milionů korun na opravy silnic 2. a 3. tříd. A taky jsem zopakoval, co ocení každý starosta. Že oproti roku 2014 jde do obecních pokladen o 30 procent víc peněz z vybraných daní.

Naši armádu čeká zásadní modernizace. Nakoupíme 210 nových pásových obrněnců. Ty současné totiž pochází z 80. let. Vybereme tu nejlepší nabídku od čtyř možných dodavatelů. Dál nakoupíme 14 tisíc útočných pušek a 20 tisíc pistolí od České zbrojovky Uherský Brod. A ještě budeme pořizovat 62 kolových obrněnců. Je to historicky největší armádní zakázka a my s ministrem obrany Lubomírem Metnarem dohlédneme, aby byla naprosto transparentní. Je totiž za 50 miliard korun 🇨🇿

Jednali jsme na hospodářském výboru o Státní energetické koncepci – problematice jaderných bloků. Podepsal jsem se zástupci odborů takzvanou Kolektivní dohodu vyššího stupně. Týká se asi 70.000 státních zaměstnanců. Díky ní jim třeba zůstane pět volných dnů neboli sick days a možnost převést část dovolené do dalšího kalendářního roku.

Byl jsem na Setkání lídrů průmyslu a exportu 2018 na Pražském hradě. Ministr dopravy Dan Ťok jednal v Německu se svým protějškem Andreasem Scheuerem. Příští rok chceme podepsat společné memorandum o stavbě vysokorychlostní železnice mezi Prahou, Plzní a Mnichovem.

Našim francouzským přátelům jsem vyjádřil soustrast po teroristickém útoku ve Štrasburku. Pro mě jako premiéra je priorita, aby si naše země udržela pozici 6. nejbezpečnější země na světě. A proto mě mrzí, že rozhodnutí Ústavního soudu na základě žádosti senátorů nahrává cizincům, kteří páchají trestnou činnost na našem území, jsou kvůli ní vyhoštění, a aby naši zemi nemuseli opustit, vstupují do fingovaných a účelových manželství.

Tak už bych mohl skončit. Dnes v sedm večer mám jednání s finským premiérem, panem Juhou Sipilou, který k nám přijíždí na oficiální návštěvu. Oplácí mi mou návštěvu u nich 🇫🇮 Pan premiér tady ještě nikdy nebyl. Těším se, že mu ukážu Prahu, naši kulturu a hodnoty, které nám zanechali naši předkové a které musíme bránit 🦁

Zítra odlétám do Vídně na Fórum Evropa–Afrika. Budou tam zástupci evropských a afrických zemí, ale i globálních společností, inovativních firem a start-upů. Letím tam podpořit Sebastiana Kurze. Taky jsem přesvědčil kolegy z V4, abychom tam všichni jeli. Společně bychom se my V4 a Rakousko měli potkat, protože máme spoustu témat k projednání. Pokusím se vám sem jako vždycky dávat fotky a pak to celé shrnout zase za týden 🤓

Mějte se krásně.Čau lidi, hned na začátek vám chci napsat jednu věc, která mi leží na srdci. Odvolání pana Jiřího Fajta z pozice ředitele Národní galerie. Zaprvé, je mi to lidsky líto, s panem Fajtem jsme rozjeli spolupráci se Centre Pompidou, kterou chci dotáhnout do konce stejně jako nastartovat rozsáhlou rekonstrukci Národní galerie. A za druhé, pana Fajta si opravdu vážím jako znalce umění. Ministr kultury Antonín Staněk mě ubezpečil, že měl jeho odvolání řádně promyšlené a měl pro ně opravdu vážné důvody.

Po éře úpadku Národní galerie za Milana Knížáka se Jiřímu Fajtovi podařilo obnovit renomé této důležité státní instituce. Jen díky němu jsme tu měli špičkové výstavy umělců, jako je třeba Gerhard Richter nebo Aj Wej-wej. Díky němu a práci jeho kolegů prožívá naše Národní galerie podle mě své nejlepší období. O tom, jaký respekt získal ve světě, svědčí i to, že po jeho odvolání jsem dostal otevřený dopis od 12 ředitelů galerií z celého světa, ve kterém pana Fajta podporují. Takže je potřeba si vyjasnit, že to odvolání nešlo z mé strany, k tomu ani nemám kompetence, ale od ministra kultury.

S panem Fajtem jsme si psali. Potkáme se, jakmile bude mít čas, aby mi všechno vysvětlil a doufám, že se mu podaří vyjasnit pochybnosti, které vyvolal audit v galerii a trestní oznámení, které podal ministr Staněk.

Včera večer jsem četl petici za odvolání ministra Staňka. Petice není podepsaná, je tam dlouhý seznam různých osobností, které znám, například Michal Horáček. Tak jsem mu včera psal SMSku a zeptal se ho, s jakými zástupci petice můžu jednat. Tak snad mi odpoví. Určitě se s nimi rád sejdu.

Pan ministr kultury musí vyhlásit transparentní výběrové řízení na nového ředitele. Je potřeba, aby nové vedení pokračovalo v kurzu, který nastavil pan Fajt. Taky budu volat řediteli Centre Pompidou panu Sergovi Lasvignesovi. Náš společný projekt budu nadále dozorovat a usměrňovat. Domluvil jsem se na tom s panem prezidentem Emmanuelem Macronem a věnoval jsem tomu dost času v Paříži i v Praze.

Tak, to jsem vám potřeboval říct, a teď si asi klasicky udělejte kafe, protože vás čeká HLÁŠENÍ!

Máte mobil? Jasně, že máte. Uvažujete o změně operátora? Tak jo. Dobrá zpráva. Už nebudete platit žádnou pokutu za předčasné ukončení smlouvy, až si budete chtít převést číslo k jinému operátorovi, protože vám nabízí výhodnější podmínky nebo vás ten stávající naštval. Taky zkracujeme dobu na převod čísla z deseti dnů na dva. Náš zákon, který tohle nařizuje, prošel sněmovnou do druhého čtení. Zlepšujeme podmínky i pro milion našich živnostníků, kteří budou mít konečně u operátorů stejné výhody jako ostatní spotřebitelé.

Musím to zopakovat, i když jsem to psal už v jednom minulém hlášení. Operátoři vyplatili za posledních 5 let 55 miliard dividend pro svoje majitele, zatímco občané platí nejdražší data a operátoři je zlevnit nechtějí. NESKUTEČNÁ AROGANCE.

Tak pojďme dál.

DŮCHODY. Prvním čtením prošel náš návrh zákona, který ZVYŠUJE DŮCHODY ZNOVU O 900 KORUN měsíčně. Od ledna 2020. Kdo čtete moje hlášení, víte, že jsem to navrhl jako první už v lednu 2019. Plním slib důchodcům, že v roce 2021 bude průměrný důchod 15.000 korun a mám radost, že už teď mají díky mně podstatně důstojnější život. A mimochodem, slevy na dopravu máme v programovém prohlášení. Stejně jako pro studenty. To je zpráva pro kritiky slev. Kdyby si přečetli náš program, tak by zjistili, že jen plníme sliby.

Úspěšně tlačíme i zákon proti týrání pejsků v množírnách a spoustu dalších věcí. Ale o tom vám napíšu až dál.

Teď se ještě na chvilku vrátím k těm operátorům a proč je to tak důležité. Snadný přechod mezi nimi je další krok k rozhýbání konkurenčního trhu. Jednak by to mělo vést k prvním cenovým ústupkům operátorů a taky tím vytváříme prostředí pro příchod čtvrtého hráče.

A budeme pokračovat. Připravujeme cenovou regulaci vůči virtuálním operátorům a jednáme se zahraničními i lokálními zájemci o vstup na náš trh. Po USA jsme se tento týden prezentovali v Jižní Koreji. Budu vám dál psát, jak makáme na nižších cenách volání a dat, dokud neklesnou na slušnou úroveň. To znamená, dokud za ně nepřestaneme platit víc, než je normální ve zbytku Evropské unie.

To, že žijeme na východ od Německa, není důvod, aby si s námi nadnárodní firmy dělaly, co chtěly. Našim lidem předražovaly služby a prodávaly nám potraviny nižší kvality ve stejném obalu jako v zahraničí ty mnohem kvalitnější. Už jsem o tom psal, když jsem se vytočil, jednoduchý příklad, který každý z nás zná.

Vyjedete třeba do Německa nebo Rakouska, najdete tam na první benzínce za hranicemi třeba zmrzlinu, která je stejně označená jako u nás, ale má jiné složení. Samozřejmě, že je lepší než ta u nás, i když může být v klidně i levnější. Pochopitelně ve stejném obalu. Tohle musí skončit.

Protože my fakt nejsme a nikdy nebudeme země druhé kategorie.

To je moje hlavní poselství, jestli to tak můžu říct, které šířím na svých zahraničních cestách a při každém jednání. Spolupracujeme už několik let s ostatními zeměmi V4, vytvořili jsme jednotný blok a ukazujeme Evropské komisi a velkým státům, že nás musí brát jako rovnocenné hráče. Vždyť spoustě ostatních členských zemí můžeme být příkladem. Tím, jak hospodaříme, naším malým zadlužením i růstem HDP. Jsme motorem hospodářského růstu Evropské unie. A držíme při sobě. Společně prosazujeme boj proti migraci, proti rozhazovačnému rozpočtu, proti dvojí kvalitě potravin a taky spolu bojujeme za vnitřní trh v Evropě, aby naši lidi a firmy měly stejné podmínky jako Němci, Italové, Francouzi.

Společně jsme se všichni z V4 potkali s japonským premiérem panem Šinzó Abem v Bratislavě, kde to zorganizoval Peter Pellegrini. Bylo to už třetí setkání zemí Visegrádské čtyřky a Japonska. A hlavně skvělá příležitost nejen pro to, abychom probrali obchod, vědu, výzkum a inovace, ale taky abychom japonskému premiérovi ukázali, že V4 je blok, který opravdu funguje, má svůj hlas v Evropě a prosazuje jasné názory.

Bavili jsme se o mezinárodním ekonomickém systému, podpoře volného obchodu a digitální ekonomice v rámci OECD a G20. Chceme jako V4 hrát významnější roli ve vyjednávání obchodních dohod se Spojenými státy, s Čínou a dalšími zeměmi mimo Evropskou unii, protože k tomu máme co říct a výsledek vyjednávání bude mít zásadní vliv na naši prosperitu.

Když přišla řeč na kybernetické hrozby, měl pan premiér Abe zajímavý postřeh, že to, co byla ropa a plyn ve 20. století, jsou dneska data a jejich volný pohyb.

S panem Abem jsem měl i bilaterální jednání. Samozřejmě jsme se nejvíc bavili o dalším rozvoji naší ekonomické spolupráce. Podle CzechInvestu je Japonsko druhý největší investor u nás. Mají tady asi 200 firem a zaměstnávají kolem 45 tisíc lidí. Toho si moc vážíme, ALE řekl jsem panu premiérovi, že chceme naši obchodní bilanci vylepšit, protože k nám dováží o 2,3 miliardy dolarů víc než my k nim. Japonský trh má přitom pro naše firmy obrovský potenciál a to včetně zbrojního průmyslu. Japonci investují do obrany 50 miliard dolarů ročně. Bavili jsme se taky o spolupráci ve výzkumu, protože s japonskou agenturou pro vědu a technologii máme společné projekty.

Mluvili jsme taky o Olympijských hrách, které budou v Tokiu v roce 2020. Český olympijský výbor má skvělý projekt otevřít Český dům v rámci našeho velvyslanectví v Tokiu. K tomu je ještě potřeba souhlas japonského ministerstva zahraničí.

Taky chceme v Japonsku postavit sochu naší národní legendy Věry Čáslavské. V roce 1964 získala na olympiádě v Tokiu tři zlaté medaile a dodnes je pro Japonce ikona. Osobně jsem požádal pana Abeho, aby nám pro její sochu pomohl najít vhodné místo a předal mu propagační prospekt.

Taky jsem pana premiéra požádal o podporu přímé letecké linky už v roce 2020. Bylo by to skvělé pro turismus i pro byznys. Mimochodem už letos podle informací českého velvyslanectví v Bangkoku přiletí 26. října první linka Bangkok-Praha a jak víte z minulého hlášení, řešil jsem s premiérem Vietnamu, aby i od nich začaly tento rok létat přímé spoje.

Myslím, že jednání s panem Abem dopadlo výborně. Dokonce jsme během naší bilaterálky přetáhli čas, protože jsme toho chtěli vyřešit fakt hodně. Na další schůzku jsem ho pozval k nám do Prahy, kde ještě nikdy nebyl. Příští rok v lednu slavíme 100 let diplomatických vztahů Česka a Japonska, takže by to byla skvělá příležitost se znovu potkat. A řekl jsem panu premiérovi, že by bylo skvělé, kdyby rovnou přiletěl tou přímou linkou 😉

Zatímco jsem jednal v Bratislavě, snažili se někteří poslanci doma ve sněmovně vyvolat mimořádnou schůzi. Nakonec ji ani nezvládli zařadit do programu. Znova se ukázalo, jak je opozice schopná trávit čas naprosto nesmyslnými debatami, místo toho aby se soustředila na práci pro lidi. Ve sněmovně čeká na schválení 200 zákonů.

Česká republika se nikdy neměla tak dobře, jak se má dnes. A to by si měli poslanci, kteří chtěli kvůli deficitu vyvolat mimořádnou schůzi, uvědomit. A taky to, že jenom důchodci mají v tomto roce nejvyšší navýšení důchodů v historii. Meziročně jsme jim navýšili 38 miliard a navýšení do školství je dalších 25 miliard. V návrhu rozpočtu na rok 2020 jsou výdaje zhruba 1500 miliard korun, z toho jsou důchody 510 miliard.

Pumpujeme peníze lidem, kteří si konečně můžou dovolit lepší život. Senioři můžou díky slevám na jízdném jezdit za svými rodinami a studenti taky ušetří vzhledem k drahým nájmům.

Opoziční poslanci chtěli řešit zadlužení. Prosím? To zadlužení, na kterém se podílely jejich vlastní strany, dokud se ve vládě neobjevilo ANO? My jsme meziročně znovu zadlužení snížili, jsme čtvrtí v Evropě, máme nejstabilnější ekonomiku v Evropě, máme skvělé ratingy, daří se nám dobře a já vůbec nechápu, proč tady pseudoexperti, vybraní novináři a opozice stále straší lidi. Jasně, ten růst už nebude takový, ale nebudeme škrtat, jak to dělaly předtím strany, které teď akorát kritizují z opozice.

Taky chtěli řešit zprávu Nejvyššího kontrolního úřadu. Pro mě je to hlavně zpráva o tom, co jsme zdědili a co tady předvedly tradiční demokratické strany za posledních 25 let.

Protože jsem byl na jednání V4 s Japonskem, zastoupila mě Alena Schillerová a měla, musím říct, skvělý projev. NKÚ vzkázala, že asi píše o jiném státě, když ho ve své zprávě hodnotí jako, cituju, „zasukovaný“ a neefektivní.

Aha. A jak to, že teda rosteme skoro nejrychleji v Evropě, máme nejnižší nezaměstnanost, lidem rostou rekordně platy, stavíme nejvíc dálnic v naší nedávné historii a přibývá u nás podnikatelů?

I samo NKÚ ve zprávě přiznalo, že jsme spoustu nedostatků ve státní správě zdědili po předchozích vládách. Ale třeba vůbec nevzalo zřetel na provedenou reformu v oblasti rozpočtové odpovědnosti, když hodnotí naše finance. I díky ní dosáhla v minulém roce Česká republika druhý nejvyšší přebytek veřejných financí v historii: 47,4 MILIARDY KORUN! A naše zadlužení kleslo na úroveň před hospodářskou krizí.

Díky našim opatřením stouply mezi lety 2013 a 2018 celkové daňové příjmy o víc než 450 miliard. A lidem a firmám jsme snížili daně o 100 miliard. Tohle, že znamená “zasukovaný stát?”

Je taky fajn, když NKÚ píše, že stát zaspal ve stavbě dálnic, ale nepochopil jsem, proč to vzkazuje nám a ne ODS, TOP 09, ČSSD a KDU-ČSL, kterým byl v době jejich vládnutí stav naší dopravní infrastruktury úplně fuk. Místo v autech totiž jejich poslanci a ministři lítali i do Ostravy vrtulníkem.

My jsme za čtyři roky zahájili výstavbu 163 kilometrů nových dálnic, a 106 kilometrů modernizace D1, kterou musíme stavět znovu, protože se rozpadá. Alena Schillerová taky vypočítala, co jsme udělali pro obce, města a jejich obchvaty a silnice. Jim se předchozí vlády taky nevěnovaly, od nás dostaly kraje na rekonstrukce silnic od roku 2015 už 15 miliard korun.

Nebudu přepisovat celý projev paní ministryně, radši si ho sami přečtěte, dávám do komentářů.

Já vám o naší práci píšu pravidelně včetně podpory vědy, výzkumu nebo digitalizace státní správy. Musím ale říct, že mě taky šokovalo, jak lidi, kteří tu zprávu NKÚ sepsali, brutálně ignorovali věci, které jsme už udělali, a na kterých makáme.

Jo a když už je řeč o Aleně Schillerové, máme tady, dámy a pánové, NOVÝ REKORD.

Finančně analytický úřad ohlásil, že loni zabavil mafiánům přes 7,5 MILIARDY KORUN. Ti se je snažili ulít na podvodných transakcích jako je praní špinavých peněz nebo daňové podvody. Je to fakt skvělý úspěch. Experti finančně analytického úřadu zabavili grázlům o 1,5 miliardy korun víc než dva roky předtím dohromady. Peníze zůstávají našemu státu a můžeme je použít ve prospěch všech.

Naše vláda bojuje proti mafiánům v bílých límečcích líp než kterákoli před ní. Ale pozornost věnujeme i všem rádobypodnikatelům, kteří si chtějí dělat z naší České republiky dojnou krávu. Není problém v tom, že někdo dokáže hodně vydělat. Ale nehodlám přihlížet, když z toho naše země nic nemá.

Teď mluvím třeba o těžařích.

Představte si, že dividendy z hnědého uhlí dělaly víc než 42 miliard korun. Většinu 24,5 miliard vyplatily těžařské firmy svým majitelům do daňových rájů, zatímco státu odvedly na těžebních poplatcích jen 1,1 miliardy. Zbytek, tedy 17,5 miliardy šel ze Severočeských dolů do státem většinově vlastněné společnosti ČEZ. Tak takhle nám to tu tradiční demokratické strany zprivatizovaly. Je to podobné dědictví jako s OKD a ostravskou hutí ArcelorMittal.

Já jsem tenhle týden zorganizoval schůzku k zákonu o ochraně a využití nerostného bohatství a k hornímu zákonu. Pokud chtějí těžaři, abychom se k nim chovali korektně a nezrušili memorandum na nezvyšování poplatků na následujícího 2,5 roku, tak chci vidět i vstřícnost z jejich strany. Nový ministr průmyslu Karel Havlíček byl u jednání a vše dohraje.

Psal jsem vám na začátku o těch nejdůležitějších zákonech, které úspěšně tlačíme sněmovnou. Prvním čtením prošel vládní návrh veterinárního zákona, který řeší množírny psů. Zásadně jsme v něm zpřísnili podmínky chovu fen a taky přitvrdili sankce za jejich nedodržení.

Zdaníme finanční náhrady za nevydaný církevní majetek. Je to už definitivní. Museli jsme kvůli tomu přehlasovat i Senát. Víte, že církevní restituce kritizuju od roku 2012. A všichni si vzpomeneme na to, za jak podivných okolností byly schválené. Je prostě fakt, že ceny, které tehdy použili pro stanovení hodnoty majetků církví, byly předražené. A to hned několikanásobně. Dokonce i na dnešní poměry.

Dát za metr čtvereční zemědělské půdy 44,48 koruny za metr v době, kdy se reálná cena pohybovala někde na úrovni 6 až 12 korun? Co to má znamenat? A za lesní pozemky 27,74 koruny za metr v době, kdy se reálná cena pohybovala někde na úrovni 11 korun? Pokud bychom použili tehdejší reálné tržní ceny, tak vychází, že restituce byly předražené o 54 miliard. Schválně koukněte, o kolik byly jednotlivé majetky církví přepálené. Pokud na to někdo hledal analýzu, stačí kouknout do celkem triviální tabuky. Dávám do komentářů.

Ve sněmovně jsme taky přednesli pozici naší vlády k prodeji ostravské hutě ArcelorMittal po rozhodnutí Evropské komise. Chce ji koupit Liberty House Group. Já vystoupil jako první, protože mi není situace kolem ostravské hutě lhostejná. Jde mi hlavně o těch 7,5 tisíce lidí, kteří tam pracují. Proto to aktivně od začátku řeším a komunikuji se všemi stranami.

A už jsme zase u toho, co tady po sobě nechaly předchozí vlády. Privatizace ostravské hutě je další dědictví tradičních demokratických stran. Finančníci z ní získali 10 miliard a současný majitel si vzal dokonce 50 miliard dividend. Škoda, že je neinvestoval do firmy. A samozřejmě tam pracuje těch 7,5 tisíc lidí a já mám starost o to, aby to neskončilo jako s OKD. Proto se zajímám i o nového kupujícího. A podnikl jsem v tom celou řadu věcí.

26. října 2018 jsem poslal dopis komisařce pro hospodářskou soutěž v Evropské komisi Margrethe Vestager, kde jsem uvedl dva nejzávažnější problémy, které se prodeje firmy Liberty House týkají. Konkrétně se jednalo o absenci investičního plánu Liberty House a plánované transakce s emisními povolenkami.

Velice intenzivně komunikuji se zástupci odborů organizace KOVO. Potkali jsme se už 31. října 2018. A pak 7. listopadu jsem jednal s majitelem firmy Liberty House. Musím říct, že mě to jednání vůbec neuspokojilo. Potom 16. listopadu jsem o tom jednal s českou eurokomisařkou Věrou Jourovou a komisařkou Margrethe Vestager přímo v Bruselu. Dál přišla celá řada jednání na úrovni Ministerstva průmyslu, kde to má na starosti paní náměstkyně Alexandra Rudyšarová. A znovu jednání, když se na mě 17. prosince opět obrátili odboráři. S nimi jsme ve velice intenzivním kontaktu. Následovalo 8. února 2019 jednání na Úřadě vlády s evropskou komisařkou Margrethe Vestager znovu o rozhodování Evropské komise.

Proč to tak obsáhle píšu? Abyste viděli, že to řeším opravdu ze všech sil.

Osobně můžu slíbit, že celý proces budu i dál bedlivě sledovat a komunikovat se všemi dotčenými stranami. ArcelorMittal Ostrava má strategický význam pro Moravskoslezský kraj i celou Českou republiku. Takže jako vláda máme prvořadý zájem na zachování výroby, pracovních míst, zajištění investic do ekologie v této společnosti a na její prosperitě.

Uf, pojďme dál.

S Karlem Havlíčkem jsme měli schůzku s jedním z nejvýš postavených zástupců podnikatelů v Evropě, Pierrem Gattazem z BusinessEurope. Přišel s šéfem Svazu průmyslu Jaroslavem Hanákem a jeho týmem a byla to sympatická hodina. Projednali jsme volby do Evropského parlamentu, řešili jsme byznys, vědu a samozřejmě jsme zmínili i naši Inovační strategii, tentokrát ve vztahu k centru excelence v oblasti umělé inteligence. To je projekt, na kterém teď intenzivně pracujeme a který by nám měl přinést výsadní evropské postavení v oblasti kybernetické bezpečnosti a průmyslu 4.0.

Vzpomínáte, jak komentátoři a politici, tvrdili, že je naše Inovační strategie prý jen snůška obecných tvrzení? A kolik, že takových koncepcí už bylo? Ano, byly jich stovky, stály nás stamiliony a nikdy se podle nich nic neudělalo. Ale my sliby plníme.

Přesně dva měsíce po představení strategie jsme tento týden s Karlem Havlíčkem odprezentovali na Radě vlády pro výzkum, vývoj a inovace úplně nový program podpory, nazvaný Country for the Future, do kterého je na dalších osm let alokováno 9 miliard korun pro startupy, firmy investující do digitalizace a taky pro malé podniky, zavádějící inovace do praxe.

Nikdy v minulosti neměly inovativní projekty větší podporu ze státního rozpočtu. A v ten samý den jsme schválili přijetí nového člena do naší mezinárodní rady pro výzkum – špičkového vědce ze Singapuru. Kdybyste mrkli na moje hlášení ze začátku roku, tak jsem vám psal, že jsem požádal singapurského premiéra, kterého jsme navštívili s podnikatelskou a vědeckou delegací, aby nám do naší Rady vybral špičkového výzkumníka z jejich země. A právě tento týden posílil náš tým profesor Kian Lee Tan z Národní univerzity v Singapuru, světová kapacita v oboru informatiky. Takže ještě jednou – my sliby plníme.

Českou republiku jako zemi budoucnosti představujeme s Karlem Havlíčkem opravdu neúnavně, skoro na každém setkání. Jen v tomto týdnu ji Karel Havlíček ještě sám prezentoval velvyslancům Finska, Švédska, Dánska, Nizozemska, Francie, USA, Rakouska a Irska. Máme jasný cíl. Do konce roku nebude žádná významná země, které bychom nepředstavili Českou republiku v novém kabátě inovační strategie.

Jednal jsem taky s velitelem Thajského královského letectva panem Chaiyaprukem Didyasarinem o posilování obranně-průmyslové spolupráce. Thajsko už víc než 25 let využívá česká letadla k výcviku pilotů i ochraně vzdušného prostoru. Nabízíme jim jejich servis i rozšíření letky. Taky bychom chtěli užší spolupráci mezi oběma ministerstvy obrany, která by společně identifikovala další možné projekty. S panem maršálem Didyasarinem jsme se neviděli poprvé. Mluvili jsme spolu už během mojí návštěvy Thajska.

Dál jsem jednal s předsedou Národní rady Slovinska Alojzem Kovšcou. Nabídl jsem mu užší spolupráci celé V4 se Slovinskem a taky v rámci takzvaného Slavkovského formátu, což jsme my, Slovensko a Rakousko. Menší země se prostě mají spojovat a taky potřebujeme společně prosazovat témata, která jsou důležitá pro celý náš region.

Pan Kovšca byl za mou iniciativu rád a několikrát zopakoval, že to bude doma tlumočit. Slovinsko je nám názorově blízké v EU i NATO. Máme stejné názory na boj proti migraci a chceme bezbariérový vnitřní trh EU. Taky jsme mluvili o vyřešení clearingového dluhu, který má vůči nám bývalá Jugoslávie, a který předpokládám se Slovinskem rychle vyřešíme, jako se to povedlo se Srbskem.

Moc rád jsem se s panem předsedou Kovšcem viděl. Na to, jak jsou naše země malé, máme výborný obchodní obrat 1,5 miliardy eur. A zvlášť naše Škodovky jsou u nich populární.

Byl jsem i na 26. ročníku soutěže Manažer roku. Znovu se potvrdilo, jak velké množství skvělých osobností u nás máme. Potěšilo mě, že si hlavní cenu odnesl pan profesor Vladimír Mařík z Českého institutu informatiky, robotiky a kybernetiky ČVUT. A jak jsem už psal na Twitteru, naše země má na to stát se centrem umělé inteligence v Evropě. Jsme neskutečně šikovný národ.

Konec týdne byl velmi napjatý s dodávkami ropy. Určitě jste postřehli, že se kontaminovala ruská ropa proudící do ČR ropovodem Družba, takže všechny země střední Evropy, včetně našich rafinérií odmítly dodávky, a to do doby, než bude opět všechno v pořádku. Vzhledem k tomu, že Unipetrol má v Litvínově zásoby pouze na pět dní a očekávané obnovení dodávek může trvat i několik týdnů, museli jsme obratem začít pracovat s variantou poskytnutí ropy ze Správy státních hmotných rezerv.

Situace není kritická, ale vyžadovala rychlé jednání, protože se všechno musí zvládnout na pondělním jednání vlády. S ohledem na fakt, že ministryně průmyslu Nováková je v Číně, začali jsme okamžitě situaci řešit s nastupujícím ministrem Havlíčkem. Ten dal během víkendu dohromady celý odborný tým a skoro nonstop řešil tuhle mimořádnou situaci se všemi subjekty, tedy s MPO, Čepro, Státní správou hmotných rezerv a dalšími. Průběžně mě o všem informoval a doslova před několika minutami jsme dohodli poskytnutí dostatečného množství ropy pro litvínovskou rafinérii, přes noc ještě zpracujeme veškeré podklady pro zítřejší vládu. Musím poděkovat celému týmu za výbornou práci.

Tak jo, bylo to tentokrát trochu delší… Mějte se krásně, já jdu na vaše otázky.Čau lidi, vydírají mě 😳 Podle kolegů mám tyhle moje týdenní hlášení stáhnout na maximálně čtyři A4. Že prý to normální člověk jinak neučte. No to se jim teda fakt povedlo. Zrovna v týdnu, kdy jsme oslavili výročí založení společného státu s našimi sousedy na Slovensku, řešili odblokování dopravních staveb, postup v protikorupčních zákonech, pracovní místa na Ostravsku a stovky jiných věcí, ze kterých se skládá práce pro tuto zemi. Mravenčí práce, abych ještě jednou připomněl slova pana prezidenta Masaryka. Asi ještě ve mně doznívají ty oslavy výročí našeho státu. Ale popořadě. Zkusím být stručnější.

Slovensko. Byl jsem zvědavý, co všechno si naši sousedé připravili ke svým vlastním oslavám 100. výročí našeho společného státu. Připomínáme si totiž chvíli, kdy byla podepsaná Martinská deklarace. Tou se Slováci přihlásili k Československu.

Ráno jsme dosedli na letiště v Popradu a odtud pokračovali rovnou do Martina na Divadelné námestie. Tady právě došlo k té historické události. Pokládali jsme věnce za oba státy bok po boku: prezidenti, premiéři, předsedové sněmoven, senátů, ministři obrany. Dával jsem fotky na Facebook, bylo myslím vidět, jak velká to byla akce.

Během následujících projevů nezklamal náš pan prezident. Prý až budou oslavy ke 200 letům, tak znovu rád přijde 👌 Já jsem věnoval vzpomínku naprosto unikátní postavě československých dějin Milanovi Rastislavovi Štefánikovi. Voják, vzdělanec, bonviván, vlastenec, který v Paříži našemu T.G.Masarykovi otevřel nejedny dveře. Jeho podíl na založení Československa je těžko docenitelný. Jeho životopis je neskutečný. Pro mě to je příběh hocha z chudých poměrů, syna faráře, který se i přes nepřízeň osudu dokáže stát jedním z nejdůležitějších osobností Československa. Celý můj projev si můžete přečíst v komentářích.

Jinak lidi v Martinu i Ružomberku byli naprosto úžasní. Asi jste viděli video i fotky, tak si to dokážete představit. Zdravili jsme se, fotili, podávali si ruce na ulicích i přes plot. Bylo to od srdce a hrozně příjemné. Když se podával slavnostní oběd, dovolil jsem si odmítnout “jelení medailonky Baden-Baden” a vyžádal si halušky s bryndzou 😍 Kdo jezdíte na Slovensko, určitě mi dáte za pravdu, že bez nich to je jen poloviční zážitek. 

Z Martina jsme se přesunuli do Ružomberku. Ve sportovní hale pořádali mega koncert Slovensko v srdci. Ještě předtím jsem se ale zastavil v papírně Mondi SCP. To je ta s vysokým komínem, kterou nejde přehlédnout, když jedete třeba směrem od Tater do Česka. Pozvali mě na slavnostní položení základního kamene nového papírenského stroje.

No a potom už hurá na koncert. Živě ho přenášela televize a muzikanti i moderátor to opravdu rozbalili. Gustav Brom Czech Radio Big Band, Ľubica Vargicová, Jolana Fogasova, NELA POCISKOVA official, Peter Cmorik, NO NAME :: hudobná skupina, ale hlavně Janko Lehotský a neskutečný hit Úsmev, vzpomínky na jeho skupinu Modus, kde začínal Miro Zbirka a Marika Gombitová Official s jejím nezapomenutelným hlasem.

Zpátky jsme letěli až pozdě večer. Děkuju našim přátelům na Slovensku za super program.

Zpátky do Česka. Pamatujete určitě ze spousty mých týdenních hlášení, jak jsem jezdil s naší vládou po krajích a všude jsme řešili nedostavěné silnice, chybějící obchvaty, kusy dálnic, které najednou končí někde v poli. Častokrát se stavaři nemůžou pohnout dál, protože dokončení blokují ekologické organizace. A lidi mezi tím trčí v zácpách. Na okreskách dokonce v tom šíleném provozu lidi umírají. A centry měst projíždí statisíce kamionů. Největším odborníkem na blokování dopravních staveb u nás jsou Děti země. Nechal jsem si schválně vypracovat mapu, kde všude v téhle zemi kvůli nim stavby stojí. Koukněte do komentářů.

Jak můžete vidět, jsou to naprosto klíčové, páteřní úseky. Takže jsem si pozval jejich pana předsedu Miroslava Patrika na schůzku a k tomu generálního ředitele Ředitelství silnic a dálnic. A dohodli se, že příští týden 6.11 ráno budeme řešit v Brně Jihomoravský kraj a odpoledne půjdu na kritické místo obchvatu Přerova.

A jak jsem už dával na Facebook, řeším na Ostravsku případ ArcelorMittal. Odboráři mají strach, že po prodeji ostravské hutě novému majiteli Liberty House dojde k útlumu. Jde tady o 6500 míst, která živí 100 tisíc lidí - rodinných příslušníků a zaměstnanců dodavatelských firem v regionu. S odboráři jsem se potkal a slíbil jim, že se s novým majitelem sejdu. Taky jsem jim předal dopis, který jsem poslal na Evropskou komisi. Vyjadřuju v něm obavy, jestli ten potenciální investor chce opravdu zásadně do Arceloru investovat. Víc si o tom můžete přečíst v komentech.

A s vedením nového investora Liberty House máme už domluvenou schůzku na 7. listopadu. Do Prahy za mnou přijede předseda Sanjeev Gupta a s ním i ředitel investic Jay Hambro. Budeme se bavit o tom, aby v Moravskoslezském kraji skutečně investovali a pomohli ho rozvíjet.

Vystoupil jsem na konferenci Jagello 2000. Byl to už pátý ročník, tentokrát s názvem “Naše bezpečnost není samozřejmost.” To, že jsme šestá nejbezpečnější země na světě a dokonce sedmá nejklidnější, je svého druhu národní bohatství. A musíme si ho udržet. Nestalo se to jen tak. Za tímhle výsledkem stojí práce vojáků, policistů, rozvědky, záchranářů. Ale je to i díky nízké nezaměstnanosti, dobré ekonomické kondici i zásadové přistěhovalecké politice. Budu rád, když si celý můj proslov přečtete níž.

Myslím, že se mi podařilo naši situaci docela dobře shrnout. O situaci našich vojáků, o tom, jak zvyšujeme naše výdaje na obranu, o mé protimigrantské diplomacii v Evropě. Mimochodem, když srovnám náš rozpočet na obranu mezi lety 2014 a 2019, tak narostl o masivních 62,5 procent. Takže fakt nezahálíme.

A nezahálíme ani v potírání daňové byrokracie. Světová banka zveřejnila svoji studii Doing Business. Ta mapuje podnikatelské prostřední ve 190 zemích světa. A odhalila, že u nás klesla administrativa spojená s placením daní o 6 hodin ročně. Jsme teď v první čtvrtině hodnocených zemí. A jak napsala Alena Schillerová, sice podnikatelům přibyla administrativa kvůli kontrolnímu hlášení, což bylo nutné opatření na výběr daní, ale elektronizace a zjednodušování daňových formulářů čas naopak ušetřily. Zásadní snížení administrativy teprve čekáme. V roce 2020 spouštíme on-line projekt MOJE Daně. 

Naše ministryně financí dostala taky skvělé ocenění od časopisu Forbes. V letošním žebříčku nejvlivnějších žen Česka se dostala na třetí místo. Moc gratuluju. 

Když jsme u těch financí, schválili jsme ve sněmovně po šesti letech Fiskální pakt. Díky tomu jsme se zařadili mezi ostatních 26 zemí EU, které tuhle smlouvu už odsouhlasily. Je to vlastně taková dohoda mezi státy, jak se vyvarovat dluhovým krizím. Fiskální pakt ještě musí schválit Senát

Potkal jsem se s Rekonstrukcí státu, abychom probrali protikorupční zákony na příští rok. Na těch hlavních myšlenkách se shodujeme, třeba s včasným a efektivním přístupem k informacím, transparentností veřejných zakázek malého rozsahu nebo rozšířením registru smluv na všechny státem vlastněné podniky. Tyhle myšlenky podrobně rozpracujeme a věřím, že je taky společnými silami prosadíme.

Další zákon, nebo spíš novelu, kterou potřebujeme, je zbrždění růstu platů poslanců. Měli jsme ve sněmovně projednat návrh, aby se od ledna NEZVÝŠILY o dvacet procent, ale “jen” o devět. Poslanci to ale odmítli. Bohužel včetně některých našich za hnutí ANO. Řekl jsem už novinářům, že to považuju za nehoráznost a ostudu. V tomhle s nimi fakt nesouhasím. 

Mimochodem, s tímhle návrhem na zbrždění růstu platů jsem přišel já, když byla menšinová vláda hnutí ANO. Zdědili jsme totiž zákon o růstu po předchůdcích. V médiích si to chytře přivlastnili Piráti i SPD. I tak udělám maximum, aby můj návrh prošel. Musíme ale přesvědčit všechny poslance, aby se to 16.11. projednalo a zákon byl schválen tak, aby začal platit od 1. ledna 2019. Pokud nebude jiná možnost, podpoříme i program mimořádné schůze k této věci. Zákon musí projít.

Ale teď veselejší téma. V pondělí jsem v Hrzánském paláci předával Cenu předsedy Rady pro výzkum, vývoj a inovace. Jde o ocenění určené těm, kteří popularizují poznání, publikují k tématům vědy a techniky a předávají srozumitelnou a jednoduchou formou své poznatky veřejnosti. S velkou radostí jsem letos udělil ocenění spojené s odměnou 350 tisíc korun panu profesorovi Jaroslavu Petrovi. Ten se věnuje popularizaci vědy systematicky a nezištně už skoro 30 let. Určitě ho znáte z ranního sobotního Meteoru Českého rozhlasu, který si i já občas pustím při víkendové snídani nebo v autě. Skvělé články publikuje pan profesor i ve Vesmíru a dalších časopisech. V současnosti dokončuje knihu o smyslovém vnímání v živočišné říši. Je to nesmírně činorodý, vzdělaný a přitom velmi skromný člověk. Mám k takovým lidem velký respekt a těší mě, že jsem ho osobně poznal.

Dal jsem si jako premiér a zároveň předseda vládní Rady pro výzkum, vývoj a inovace jasný cíl. Abychom do vědy investovali dvě procenta HDP. A tím se posunuli mezi deset nejvíc inovativních zemí v Evropě.

V projevu jsem řekl, že jsme národ se skvělou tradicí v oblasti průmyslových inovací, máme na kontě bezpočet vynálezů, vědeckých úspěchů a máme mnoho důvodů být na sebe hrdí. Dal jsem si jako premiér a zároveň předseda vládní Rady pro výzkum, vývoj a inovace jasný cíl. Abychom do vědy investovali dvě procenta HDP. A tím se posunuli mezi deset nejvíc inovativních zemí v Evropě.

Potkal jsem se se zástupci Zentivy. Tuhle firmu známe všichni. Její pražský závod vyrobí ročně 3,5 miliardy pilulí. A její tradice sahá 530 let do minulosti, kdy začínala jako malá lékárna "U černého vola.” Mě a Adamovi Vojtěchovi se představili noví majitelé. Předchozí majitel, kterého se zbavili, byl spíš její konkurence než, že by ji rozvíjel. Teď plánují v Česku investovat a rozšířit kapacity.

Koukám, že můj závazek čtyř stran A4 je v ohrožení, tak pojedu už fakt rychle.

Řekl jsem během interpelací ve sněmovně, že by Česká republika neměla příští měsíc podepisovat Globální pakt OSN o migraci. Všichni ho asi znáte pod názvem Marakéšská deklarace. Tenhle dokument sice nemá právní závaznost, ale jeho znění ohrožuje naši národní suverenitu i bezpečnost. De facto stírá rozdíly mezi legální a nelegální migrací. Maďarsko, USA, Polsko i Rakousko už od něj ustoupily. Chorvatská prezidentka ho odmítla podepsat. O odstoupení uvažuje teď už i Dánsko. Budeme to projednávat na vládě a budu navrhovat, abychom od paktu taky ustoupili. Dejte si můj rozhovor pro Právo v komentářích.

Jednal jsem se zástupci společnosti E.ON Energie a dostal spoustu důležitých informací o výstavbě jaderných elektráren v Evropě a ve světě.

Navštívil mě předseda Rady seniorů pan Zdeněk Pernes a pozval mě na konferenci seniorů. Taky mi napsal student Adam Stanislav, student Gymnázia Elgartova v Brně a pozval mě k nim na přednášku. Chce, aby mě spolužáci slyšeli naživo a mohli se mě na cokoli zeptat. V tu chvíli ani on netušil, jaká se z toho stane kauza. Jiný student totiž spustil proti mé potenciální návštěvě petici. O tomhle středoškolském politickém boji dokonce psaly noviny. Tak uvidíme. Podle mě by setkání se studenty bylo o to zajímavější. Přijedu rád, pokud budu pozván.

A dál. Navštívily mě paní ředitelky mateřských školek z Mostu. Fotku jste asi viděli. Bylo to hrozně milé. 

Řešili jsme s Adamem Vojtěchem dostupnost konopí pro léčebné účely. Musíme už konečně prosadit řešení pro těžce nemocné lidi, kterým konopí zjevně pomáhá. Je absurdní, že jsou v současnosti nucení porušovat zákon.

Tak jsem to nakonec nezvládl. Pět stran. I další týden bude pěkně narvaný. Mějte se fajn a pište mi.Čau lidi, teďka se zprasím. Mám tu 6 meruňkových, 6 švestkových a 6 jahodových. Ale můj trenér říká, že to je v pohodě. Protože jsem už dva týdny nejedl sladké, tak si prý moje tělo řekne, že jsem se zbláznil a začne překotně spalovat, takže ještě tu malinkou pneumatiku údajně ztenčí. Včera jsem byl na Petříně a v Tančícím domě, podle aplikace v telefonu jsem nachodil 15 tisíc kroků, takže dneska můžu knedlíky! A taky si je dám. Dneska má naše Vivien 19 let. A zítra jsou to dva roky od naší svatby s Monikou, takže máme rodinný oběd. 

No a za pár dní mám dovču. Kdyby někoho zajímalo, jak to probíhá, se zeptejte… třeba mých nejbližších kolegů 😂 No radši ne. Většinou jsem teda ještě daleko akčnější, než když jsem v kanclu. Smsky, maily, jo, někdy je to brutál, ale teď se budu mírnit, hlavně proto, že Monika to nemá ráda a stěžuje si, že jsem pořád na mobilu a nevěnuju se jí. Ale i proto, že bych se měl fakt konečně odříznout od práce a vyčistit si mozek. Aspoň na chvilku. Budem týden na Krétě, týden ve Francii. Zkusím vám občas poslat fotku.

Nejdřív, co se mi stalo teď v pátek. Monika se mi vrátila z Francie, tak jsem ji pozval na oběd kousek od Strakovky, do hotelu Aria na Tržišti. Pak jsme šli pěšky na Staromák, ale ještě předtím jsem v Mostecké ulici, kde je snad největší koncentrace turistů v Praze, hned vedle Karlova mostu, narazil na tu podvodnou směnárnu. 

Vytočil jsem se a udělal si fotku na mobil. Na Twitteru mě OKAMŽITĚ upozornili, že tohle téma už přece dlouho řeší Janek Rubes 🙂 Já to pro boha živýho samozřejmě vím, Janka sleduju já i moji kolegové roky, ale VIDĚT těch 18 korun za euro na vlastní oči, to je něco jiného, to mi můžete věřit. 

Volal jsem si s guvernérem České národní banky panem Jiřím Rusnokem a ministryní financí paní Alenou Schillerovou, abych se jich zeptal, co se dá s tou směnárnou dělat. Pan Rusnok tvrdí, že to není nezákonné, ale paní Schillerová se na ČNB obrátí s dopisem. Tohle přece není možné. Máme sice nový zákon, díky kterému vám musí do třech hodin vrátit peníze, pokud zjistíte, že vám dali nevýhodný kurz. Ale je jasné, že málokdo to využije. Hlavní problém je ale v tom, že je to velmi negativní reklama pro Českou republiku.

Hned další věc, kterou jsem si vyfotil, byl přeplněný odpadkový koš, a nebyl jediný. Přeplněné odpadkáče byly po celé cestě přes Karlův most až na Staromák.

Připadá mi, že tohle snad není možné, takže jsem je hned hodil na Facebook a na Twitter, protože mě šokovalo, že vedení Prahy a Prahy 1 něco takového dopustí. Projel jsem v životě už místa s mnohem větší koncentrací lidí a aspoň toto zvládali téměř všude.

Viděl jsem, jak pan primátor a jeho fanoušci tvrdí, že ty koše, přetékající odpadky, vlastně problém nejsou. Já vám teda nevím, ale kdybych byl primátor tak mě by taková věc štvala. Chodil bych to občas kontrolovat. No a vždycky, když bych to viděl tak bych volal šéfovi Pražských služeb. To je ta firma, která uklízí v Praze odpadky, 100% jí vlastní město, takže to s ní primátor může řešit. No, ale asi jsem prostě divnej, protože ten bordel Pirátům a primátorovi, podle reakcí na sociálních sítích asi nevadí.

Jak se tak bavím s lidmi, tak mám pocit, Praha se spíš mění v jakýsi skanzen pro návštěvníky s nižším příjmem. Alkoturisté z Anglie. Mladí Italové, co spí v motelech. Rusů i Japonců jezdí míň. Chybí totiž luxusnější hotely pro bohatší klientelu. Takže se tu lidi hlavně opijou, posprejujou Lennonovu zeď, opilí se vyfotí na nějakém památníku a pak se jedou domů vyspat.

Po cestě na Staromák jsem potkal velké množství Číňanů, jezdí jich sem 650.000 ročně. Otevřeli jsme už tři letecká spojení, Peking 3x týdně, Šanghaj 5x týdně, z toho 2x s mezipřistáním v Xianu, Čcheng-tu 2x týdně. Byla by podle mě velká škoda přijít o tyto příjmy. Co, velká škoda, byl by to naprostý nesmysl, to snad všichni chápete.

No nic. Pojďme k mému hlášení a k tomu, co jsem vám chtěl napsat hned na začátku, dokud jsem se nevytočil kvůli té směnárně a odpadkům. Jsou to věci, nad kterými přemýšlím.

Pěstovat a sklízet. Plodit a rodit. Nic z toho se teda nedá dělat přes mobil, ale přesto je to nejzákladnější věc, na které stojí náš život. Možná na to někteří při hraní Fortnite, sázení nebo sledování svých oblíbených youtuberů zapomněli. Ale je to prostě tak. Mimochodem, dva naši čeští kluci, jsou teďka ve finále šampionátu Fortnite. Je jim 14 a 16 let a hrají o 687 milionů. Koukněte na článek Forbesu, co dávám za chvíli. Pak zveřejním i odkaz na Twitch, na kterém je dneska můžete sledovat. Samozřejmě budu Richardovi a Martinovi držet palce.

Trochu jsem se nechal unést, pojďme zpátky k tomu pěstování a sklízení.
 
Nedávno jsem byl na úžasné akci Natura Viva v Lysé nad Labem. Na ní se sešli snad všichni od myslivců, rybářů až po včelaře a samozřejmě zahrádkáře. Právě v jejich stánku jsem strávil docela dost času, zjistil jsem, že mají 140 tisíc členů a bojují za svůj zahrádkářský zákon. Tedy hlavně za to, aby na ně zákon pamatoval, chránil je a zahrádkářské kolonie nepřeválcovala divoká výstavba ve městech.

Zahrádkář nerovná se důchodce. I plno mladých zjistilo, že vlastnoručně vypěstovaná, nakrájená, osmažená cuketa je něco úplně jiného, než kupovat jídlo v obchoďáku. Člověk má na své zahrádce neomezené možnosti. Rybíz, meruňky, rajčata, ředkvičky, džemy, kompoty, ovocná tříšť, co vydrží celý rok a děti jsou z ní nadšené. Někteří to pamatují jen od svých babiček nebo rodičů, ale jiní se k tomu vrací a v tradici pokračují. Je to fakt nádhera.

Na pár metrech čtverečních se dají vytvořit úžasné věci. Proto v Rakousku, Německu nebo na Slovensku na zahrádkáře pamatuje speciální zákon a chrání je. U nás to musíme teprve zařídit. Dlouho jsme si povídali s předsedou Českého zahrádkářského svazu panem Stanislavem Kozlíkem, který se za mnou stavil a vyprávěl mi, jak se už 20 let snaží vysvětlovat politikům, že by měli zahrádkářům pomoct. 

Zahrádkářský zákon, za který svaz bojuje, by konečně zahrádkářskou činnost uznal jako veřejně prospěšnou a určil by, jak se může nakládat s pozemky k zahrádkářské činnosti. Prospěšnost není jen v tom, že lidi a celé rodiny se můžou částečně samozásobit kvalitním podomácku vypěstovaným ovocem a zeleninou, ale taky díky tomu, že když pečují o půdu, která je častokrát ne úplně kvalitní, tak se podílí na zachování a ochraně půdního fondu, přispívají k zadržování vody, zmírňují dopad klimatických změn a podporují druhovou rozmanitost v krajině.

Zákon by taky definoval, co to je zahrádkářská osada nebo třeba, jakým způsobem můžou státní úřady a obce přenechat pozemek k zahrádkářské činnosti. Pak Kozlík přišel taky s pozměňovacím návrhem k novému stavebnímu zákonu, aby počítal s pojmem zahrádkářská osada. Hned jsem vytočil naší ministryni pro místní rozvoj Kláru Dostálovou a propojil jsem pana Kozlíka s našimi poslanci, kteří se zemědělstvím zabývají. Je to téma, které už nepustíme.

A teď to druhé téma, která jsem vám na začátku sliboval. Děti. Je jich málo. Porodnost je naprosto nedostatečná a pokud s tím něco neuděláme, bude v roce 2060 z 10 milionů Čechů 3 miliony důchodců. Máme ani ne dvě generace na to, abychom to zvrátili. 

Celá Evropa má s porodností problém. Nikdo nedosahuje na koeficient 2,1 dítěte na matku, který je potřeba k tomu, aby národ nevymíral. My konkrétně máme 1,7, spousta zemí je na tom ještě hůř. Jediná cesta je podpora vícečetných rodin. Právě to třetí dítě je klíč. Ale pro spoustu rodin zůstává jen zbožným přáním. Jen málokdo se odváží to risknout. U třetího dítěte se láme ekonomika rodiny. Třetí sedačku už nenacpete do normálního auta, potřebujete sedmimístné, potřebujete i nadstandartně velký byt. V Praze to znamená za ten jeden pokoj navíc vypláznout dalších 1,2 až 2 miliony korun.

Dal jsem si na tohle téma schůzku s naším poslancem Alešem Juchelkou, který je zároveň člen parlamentního Výboru pro sociální politiku a s panem Radimem Ucháčem, předsedou neziskovky Hnutí Pro život. Jak už jsem psal na Twitteru, tahle neziskovka je pěkně akční, má 15 tisíc členů, nebere nic od státu a žije jen z příspěvků sympatizantů.

Bavili jsme se, jak lidi motivovat ke třetímu dítěti a na Twitteru se kvůli tomu rozjela i docela mela. Třeba Daniel Prokop nám vyčítal, že chceme ekonomicky podporovat rodiny se 3. dítětem a místo toho se máme soustředit na větší dostupnost míst ve školkách. Pane Prokop, stavte se někdy na kafe, pořád o nás píšete, máme rádi Vaše výzkumy, ale rád Vám vysvětlím, že my už tyhle věci dávno děláme, investujeme spoustu peněz do zvýšení kapacit dětských skupin a školek. Speciálně k tomu mám skvělou zprávu. Všechny úspěšně podané projekty na mateřskou školu z EU fondů budou podpořeny. S ministryněmi Dostálovou a Schillerovou jsme našli další zdroje na kofinancování projektů. Celkem podpoříme projekty mateřských škol za 6 miliard korun, z toho 5,4 miliard z evropských zdrojů a 1 miliarda z národních zdrojů od roku 2014. Myslíme i na základní školy, kde podpoříme projekty z EU zdrojů za celkem 8,2 miliardy korun. 

Na ministerstvu školství bylo v letech 2014-2019 v rámci celé republiky 152 akcí, 112 nových tříd mateřských škol pro 2612 dětí za zhruba 750 milionů korun. K tomu je potřeba přičíst ještě základní školy. V letech 2014-2019 to bylo 168 učeben ZŠ pro 3880 žáků za zhruba 1,25 miliardy korun.

Já jsem jako ministr financí v roce 2014 zavedl investiční program na zvýšení kapacit základních škol, kde můžou obce čerpat dotace. Od roku 2014 je to 155 projektů za celkem 3,5 miliardy korun. Díky těmto investicím v rámci programu ministerstva financí se zvýšily kapacity škol o 15000 žáků

Podporujeme taky ženy individuálně pečujících o děti, podporujeme částečné úvazky a sdílená pracovní místa. Zvýšili jsme rodičák z 220 na 300 tisíc. Zvýšili jsme daňové zvýhodnění na první dítě 15.204, na druhé 19.404 a na třetí a každé další dítě 24.204. Přitom v roce 2014 to bylo 13.404 na každé dítě bez rozdílu.

Chápu, že tahle opatření pomáhají hlavně rodinám s jedním nebo dvěma dětmi. Musíme se zaměřit taky na to, čím jsou tři děti specifické. Proto mluvím třeba o příspěvku na auto. Rozhodně se ale nezastavíme u této jedné věci, nám jde o komplexní politiku státu, která podpoří demografický růst. A ten závisí nejen na ekonomice, ale i na tom, jakou mají lidi hodnotovou orientaci, ochotu převzít zodpovědnost a samozřejmě i jaké je klima ve společnosti. Když bude panovat atmosféra, že každý musí být super úspěšný a mít skvělou kariéru, tak ty děti prostě nebudeme mít.

Jak jsem napsal v knížce O čem sním, to nejcennější bohatství, které v naší zemi máme, jsou lidé. Právě do nich potřebujeme investovat.

Třetích dětí v rodině je dneska jen 15 procent. A podle posledních statistik se víc než čtvrtina z nich rodí vysokoškolačkám s vysokoškolským vzděláním. To je hodně vysoké číslo, je to možná jen chvilkový trend, ale určitě to je něco, co musíme podpořit. V debatě na Twittteru to napsal jeden pán jasně: “Já jsem programátor a mám tři děti. Další dva kolegové mají také po třech. Projekťák má 4. Jsme málo kvalifikovaní? Děti jsou sakra ekonomická zátěž. A pokud mají mít více dětí i rodiny s průměrnými příjmy, pak potřebují i tu ekonomickou podporu.”

Přesně tak.

Já jsem už požádal ministryni pro místní rozvoj, paní Kláru Dostálovou, aby v plánu čerpání peněz z evropských fondů na roky 2021 až 2027 zohlednila i podporu ekonomicky aktivních rodin se třemi a více dětmi.

Skoro každá desátá rodina třetí dítě zvažuje, ale nakonec do toho nejde. Pokud bychom právě jim dokázali pomoct, byla by to pro naši zemi výhra. Podpora vícečetných rodin je vzkaz státu i všem ostatním rodinám. Vzkaz, že si vážíme každého, kdo je schopný obětovat svoje pohodlí a dát část svého života další generaci. Kdo ví, třeba se nám podaří posunout společenskou normu, a právě tři děti místo dvou začnou být společenská norma.

Holt lidi to mají o dost složitější než třeba sysel. 

Video, jak s Richardem Brabcem “sázíme sysly” jste snad museli vidět. Tohle zvířátko bylo před deseti lety na vyhynutí, ale díky práci Agentury ochrany přírody a krajiny ČR se znovu vrací. Zrovna tenhle týden jsme jeli na další kolo jeho vypouštění do přírody. Osmdesát nových přírůstků už pobíhá v norách pod vrchem Milá v chráněné krajinné oblasti České středohoří. 

Jak říkám, že se pořád učím, tak tentokrát to bylo fakt něco úplně nového. Vzít sysla, neublížit mu, nacpat ho do nory, ucpat senem. Mně to přišlo napoprvé teda docela brutální a neměl jsem z toho dobrý pocit. Ale odborníci mají vyzkoušené, že když takhle přimějete sysla prohrabat se pod zemí, tak si tu noru potom osvojí.

Samozřejmě jsme nejeli do Ústeckého kraje jen kvůli syslovi. S Richardem Brabcem a Vladimírem Kremlíkem jsme pokračovali v inspekci po projektech Ministerstva životního prostředí, díky kterým získávají lidi přístup k vodě a taky po dopravních stavbách. Byli jsme třeba ve Velemíně, kde Ministerstvo životního prostředí financovalo dva vrty pitné vody a brzy se napojí na vodovod. S podporou ministerstva a Státního fondu životního prostředí tam financují i dostavbu kanalizace a domovní čistírny odpadních vod.

Taky jsme se podívali do vesnice Raná, kde mají evropsky významnou lokalitu Raná Hrádek. Díky projektu LIFE+ se jim podařilo obnovit tradiční hospodaření. Pasou ovce a kozy a my mohli sledovat pasteveckého psa v akci. Toho jste určitě taky viděli na videu, jak maká. Dostal jsem v Rané Hrádku jejich tričko a za chvilku vám ho tady na Facebooku ukážu.

Ještě zpátky k Velemínu. Podařilo se nám tady nejen zajistit dostatek vody, ale taky konečně dostavět dálnici D8 a díky tomu ve vesnici přestal dopravní masakr. Do té doby projíždělo obcí nepředstavitelných 14.000 aut denně. Z toho 4000 byla těžká nákladní auta. Teď bychom jim rádi pomohli s další věcí, připojit k dálnici nedaleký kamenolom. Ten produkuje 250.000 tun kamene ročně a kamiony přece nemůžou jezdit přes místní obce! Tak se na možnou výstavbu mimoúrovňové křižovatky ještě s Ředitelstvím silnic a dálnic podíváme.

Kamiony jsou téma po celé republice. Podle mě i ministra dopravy Vladimíra Kremlíka by neměly o víkendu vůbec jezdit. Tak, jak to je v okolních zemích. Už teď mají zákaz v sobotu o prázdninách vyjíždět a stejně je třeba 90 procent polských kamionů v pohybu. Proč? Protože je pokuta jen 2000 korun, ne 1000 euro jako na Slovensku. Policie by na ně měla být tvrdší. Podnět na zvýšení pokut pro kamiony poslala starostka za naše hnutí ze Starých Hamer a starosta Bílovic nad Svitavou pánům poslancům Martinu Kolovratníkovi, Zbyňkovi Stanjurovi, Marianovi Jurečkovi a Janovi Birkemu. Stačí tomu jen dát zelenou.

Během výjezdu jsem si taky nechal udělat prezentaci ŘSD o výstavbě v Ústeckém kraji. Do roku 2024 dokončí 24 kilometrů dálnice D7 v úseku mezi Slaným a Postoloprty. Po jihočeské D3, kde momentálně stavíme 30 kilometrů, tak z D7 uděláme jednu z nejrozestavěnějších českých dálnic. Řešili jsme taky stavbu obchvatu Bíliny, ve hře jsou celkem tři varianty.

Věnovali jsme se i železnicím. Se starostou Velemína panem Křivánkem a ředitelem Ladislavem Kašparem ze Správy železniční dopravní cesty jsme probírali možné obnovení trati mezi Lovosicemi a Teplicemi, které poškodil sesuv v roce 2013. Obnova by vyšla na nějakých 350 milionů. Slíbil jsem, že se tomuto úseku budu věnovat a ještě letos bychom návrh obnovy měli posuzovat v rámci naší centrální komise.

A teď: dostupné léky! To myslím taky všechny zajímá. Není týden, kdy bychom v novinách nečetli, že v lékárnách chybí nějaký lék. Naštěstí většina z nich má náhradu, takže lékaři jednoduše začnou pacientům psát lék jiný se stejnou účinnou látkou. A Ministerstvo zdravotnictví a Státní ústav pro kontrolu to vždycky intenzivně řeší a snaží se výpadkům aktivně předcházet.

Fakt ale je, že nedostatek léčiv je globální problém, který se projevuje v celé EU. Třeba Francie hlásí za posledních pět let desetinásobný nárůst výpadků. U nás tak velký problém nemáme. Většinou situaci dramatizují sami novináři, protože jak dobře víme, milují „krize“, aby měli o čem psát. I tak ale musíme mít funkční nástroje, kterými léky pro pacienty zajistíme.

Ministr zdravotnictví Adam Vojtěch pro to dělá fakt maximum a připravil skvělou novelu zákona, která přináší celý balík opatření, který lidem léky zajistí. Rozšiřuje možnosti, jak dovést náhradní lék ze zahraničí a zavádí mu nově dočasnou úhradu, aby měl stejný doplatek jako ten původní, který chybí. 

Další opatření omezí, aby se od nás vyvážely léky na úkor českých pacientů. K takzvaným reexportům teď dochází ve výši 3,5-5 miliard korun ročně a ty léky pak nejsou pro české lidi k dostání. Nepřijatelné. Proto bude nově moct vývoz léčivého přípravku provést pouze výrobce nebo jím pověřený distributor. Tím zabráníme nedostatku léčiv, která jsou pro pacienty nejdůležitější. 

Ta novela obsahuje taky jednu revoluční věc. Emergentní systém objednávek léčiv. Ten vyřeší situace, možná jste to zažili, kdy přijdete do lékárny a lékárna váš lék nemá, a to i přesto, že někde v Česku ten lék určitě je. Nově bude moct lékárník využít tenhle emergentní systém a lék vám objednat přímo u výrobce, který bude mít povinnost ho dodat do dvou dnů do jakékoliv lékárny, kterou si určíte!!! Bez ohledu na to, jestli je lékárna v centru města nebo na vesnici. Na konci srpna to projednáme na vládě. 

Tohle všechno jsem se dozvěděl na návštěvě Státního ústavu pro kontrolu léčiv. SÚKL je opravdu důležitá organizace, která mimo jiné dohlíží na to, aby byly u nás jakostní, účinné a bezpečné léky. A dělá to dobře.

V týdnu jsme taky s Adamem Vojtěchem řešili investici do plicní kliniky v Thomayerově nemocnici. Je to unikátní špičkové pracoviště, kde léčí pacienty s těžkou formou tuberkulózy. Sešli jsme se kvůli tomu s panem ředitelem Zdeňkem Benešem. 

Budova kliniky je ve špatném stavu, na obvodových zdech jsou praskliny, zatéká do střechy, no děs. Musíme to co nejdřív zrekonstruovat. Ministerstvo zdravotnictví nemocnici nabídlo rychlé a reálné řešení téhle situace prostřednictvím dotace z EU. Celkově na stavbu vyčlení z evropských a státních zdrojů 270 milionů korun. Věřím, že špičkové pracoviště bude mít brzy i moderní prostředí a bude ještě líp sloužit pacientům.

Teď vám chci napsat něco, co mě osobně štve. Pořád z nejrůznějších stran slyším, že prý zadlužujeme zemi v době hospodářského růstu. Říká to pravicová opozice, ale i spousta médií. Fakt by mě zajímalo, jak na to přišli. Tvrdá čísla totiž mluví jasně: Za Babiše se dluh snižuje.

Naši kritici schválně neuvádí, že právě v éře našich předchůdců státní dluh neustále rostl a vystřelil až na 41,1 procenta HDP v roce 2013. Teprve po mém nástupu na Ministerstvo financí v roce 2014 jsme tenhle nárůst zastavili a máme státní dluh pod kontrolou. A nejen to. Podíl státního dluhu na HDP jsme rok od roku snižovali, a to až na loňských 30,6 procenta. Až takhle nízko státní dluh od roku 2009 vůbec nebyl. A absolutní čísla? Státní dluh za stejné období KLESL zhruba o 61 miliard.

A mám velkou radost, že Alena Schillerová v umořování dluhu úspěšně pokračuje. Jen během loňska se jí podařilo snížit podíl na HDP z 32,2 procenta právě na 30,6 procenta. A do konce roku 2019 by podle jejích propočtů měl státní dluh dál klesnout na 29,8 procenta. To znamená, že v porovnání s rokem 2013 dojde k poklesu o krásných 11,3 procentního bodu.

Už nějakou dobu patříme k vůbec nejmíň zadluženým zemím Evropy. A to nejen pokud jde o státní dluh. Jsme premianti taky ve snižování dluhu celého veřejného sektoru, který se skládá nejen z dluhu státu, ale i krajů a obcí. Tento veřejný dluh loni dosáhl 32,7 procenta HDP. Líp než my skočily už jen dvě země EU.

Za to, že si udržujeme jedno z nejnižších zadlužení v celé EU, nám prestižní ratingové agentury opakovaně dávají vynikající hodnocení. Čím vyšší známku země obdrží, tím víc je považovaná za spolehlivého partnera a může si pak na trhu půjčovat za výhodnějších podmínek. Možná jste zaznamenali, že tenhle pátek nám vysoký rating potvrdily hned dvě mezinárodní ratingové agentury Fitch a ERA. Před týdnem pak S&P. Jejich analytici se shodují: Zadlužení veřejného sektoru v České republice je opravdu nízké a její ekonomický růst je stabilní, silný a stojí na pevných základech.

Díky tomu můžeme ušetřit na financování státního dluhu obrovské částky, které následně můžeme využít pro lidi. Třeba na důchody, platy učitelů nebo zdravotních sester, vědu a výzkum, opravy silnic nebo modernizaci nemocnic.

A když už je řeč o půjčování za výhodných podmínek. V prvním pololetí letošního roku jsme prodali dluhopisy v hodnotě 18,8 miliardy korun za záporný úrok. Zjednodušeně řečeno to znamená, že investoři platí našemu státu za to, že mu půjčili peníze. Za to musím Aleně Schillerové upřímně pogratulovat.

Ale není to jen stát, kdo má své účty v pořádku. Skvělou kondici hlásí taky územní samosprávy. Ministerstvo financí spočítalo, že z 6254 českých obcí a měst jich 3590 hospodaří úplně bez dluhů. A jako celek pak obce i kraje hospodařily v loňském roce dokonce s přebytkem. Pomohly tomu hlavně vyšší příjmy, a to zejména z daní. Obce totiž podle klíče nazvaného RUD,  neboli Rozpočtového určení daní, získávají podíl na tom, co stát vybere na daních. A pokud se státu vybírat daně daří, profitují z toho samozřejmě i samosprávy.

O to víc mě mrzí, že Senát ve čtvrtek zamítl novelu zákona o evidenci tržeb, která by EET konečně dotáhla. A zároveň by znamenala nižší DPH na celou škálu odborných a řemeslných služeb, ale taky na vodné a stočné. Vždyť přece jen díky řádnému výběru daní si můžeme dovolit je snižovat. Od revoluce až do roku 2014 se u nás děl přesný opak. 

Senát tento týden obcím nepomohl ani tím, že místo schválení důležité novely zákona o místních poplatcích navrhl “kreativní úpravy,” které by z tohoto zákona Aleny Schillerové udělaly úplný paskvil. Hlavní cíl je přitom umožnit obcím vybírat poplatky z ubytování nejen od hotelů a penzionů, ale taky z Airbnb, které je oproti běžným hoteliérům ve velké výhodě. Doufám, že se podaří ve Sněmovně schválit původní verzi tak, aby mohla začít platit už 1. ledna 2020.

Jako vždycky vám radím, koukněte na Facebook naší ministryně. Alena Schillerová tam má plno věcí. Třeba dva její skvělé projevy. Za chvíli vyjdou i tady na mé stránce.

Ještě než skončím s tématem financí, musím napsat jednu věc. Zdravotní pojištění. To je další velká část veřejných financí. Tedy peněz nás všech. Zdravotní pojišťovny loni dosáhly přebytku 14,5 miliardy korun, což je nejlepší výsledek od doby ekonomické krize v roce 2009. Vytváří se tím rezervy, které půjdou do zdravotnictví v době, kdy se bude ekonomice a s ní i výběru pojistného dařit míň. A to je moc důležité pro zachování vysoké kvality a dostupnosti zdravotní péče pro lidi.

A teď mám pro vás kontrolní otázku. Vyplácí se nám členství v Evropské unii? Poslední čísla z Ministerstva financí na to odpovídají jasně. 

ANO. Samozřejmě, že ano. 

Jen za letošní půlrok jsme z rozpočtu EU získali o 24,4 miliardy korun víc, než kolik jsme do něj přispěli. Oproti prvnímu pololetí 2018 jsme si polepšili o víc než dvojnásobek. A za celou dobu členství jsme v plusu neuvěřitelných 765,7 miliard. Drtivá většina těchto peněz přitom nekončí ve státní kase, ale putuje živnostníkům, obcím, krajům, nemocnicím nebo školám.

Teď mám super zprávu pro českou vědu i daňové poplatníky. Ministru Havlíčkovi se podařil husarský kousek a protlačil Senátem tím nejtěsnějším možným rozdílem zákon o investičních pobídkách. O co jde? Víc než 20 let se rozdávají plošné pobídky investorům, hlavně dotace na vytvoření pracovního místa, a přitom se nehledí na to, jestli u nás postaví sklad nebo vývojové centrum. To znamená, jestli naše lidi zaměstnají u pásu nebo je naučí nějakou novou špičkovou technologii.

Stálo nás to stovky miliard a i když to ze začátku efekt mělo, v posledních letech se zákon stal kontraproduktivní. Nejhorší je, že ten zákon stále platí a je nárokový! V době, kdy naše firmy zápasí s nedostatkem lidí, zde máme stále platný zákon, kterým dotujeme zaměstnávání lidí v montovnách! To znamená, že jen za minulý rok jsme museli schválit pobídky za víc jak 10 miliard korun.

To jsme se rozhodli s novou vládou razantně změnit, ale protože víte, že naší velkou prioritou je věda, navrhli jsme, že čeští nebo zahraniční investoři, kteří budou tvořit výzkum s našimi univerzitami, investovat v projektech s Akademií věd nebo realizovat špičkový průmyslový vývoj, budou na určité pobídky mít pořád šanci dosáhnout. 

Šanci by podle našeho návrh navíc měly poprvé i menší firmy. Nezískají ale dotaci, ale motivační pobídku, založenou na tom, že budu mít po určité období o něco výhodnější daně. Běžná věc všude na světě, kde podporují vědu. Navíc jsme to slíbili v Inovační strategii Czech Republic: The Country For The Future. 

Asi víte, jak na náš zákon zareagovala opozice. No jasně. Postavila se proti. Hlavně ODS, ale přidali se další. Jo, ta stejná ODS, která stála u zrodu těchto pobídek pro velké firmy a za dvacet let s nimi nebyla schopná nic udělat. Od počátku poskytl český stát v rámci daňových pobídek firmám 54 miliard korun úlev na dani. Sněmovnu jsme přehlasovali a protože v Senátu jsme v těžkém oslabení, čekal jsem, že náš zákon zamítnou, přijdou další 3 měsíce tahanic a i když bychom to nakonec asi dotáhli, stálo by to všechny daňové poplatníky nejmíň 2 miliardy korun, protože dokud platí současný zákon musíme žádosti o dotace a pobídky stále schvalovat. Opakuji, je to nárokové. 

Sledoval jsem diskusi v Senátu a přiznám se, byl jsem skeptik, opozice předváděla to stejné divadlo, jako vždycky. Ale Karel Havlíček dvě hodiny bez emocí vysvětloval, bojoval jak lev a světe div se, hlasování dopadlo s odřenýma ušima v náš prospěch. Překvapený by jak náš ministr, tak opozice. Ti, kteří zvedli ruku pro, pomohli nejen české vědě a výzkumu, ale taky ulevili peněženkám všech občanů a já jim za to děkuju.

V týdnu jsem taky s vicepremiérem Karlem Havlíčkem, paní ministryní Klárou Dostálovou a ředitelem agentury CzechTourism Janem Hergetem jednal na téma reorganizace zahraničních zastoupení organizací jako je právě CzechTourism, CzechInvest nebo Czechtrade. Jako země máme skvělé výsledky, ale v zahraničí to neumíme prodat. Prostě naše zahraniční zastoupení netáhnou za jeden provaz. Chci, aby byly pod jednou střechou a nebyly to akademické instituce, které se bojí pomáhat našim podnikatelům a občanům.

Sjednocením pod jednu střechu, do jedné budovy, nejlíp ambasády s jedním manažerským vedením nejen ušetříme, ale zajistíme to, že tyto složky budou efektivní a dynamické. Budou to konečně agentury, které po celém světě budují silnou značku Czech Republic: The Country For The Future. Chceme v zahraničí propagovat naši zemi jako atraktivní místo pro život, dovolenou i byznys.

Tenhle týden taky pokračovala bitva o nového voliče. Pamatujete, jak mi přes aplikaci Pojď do mě poslal video mladý muž Darrin Stratton? Prý u něj stoupnu v ceně, když mu vysvětlím, že jsem v životě nedělal nic nelegálního. No tak jsme to rozjeli. Teda už ve čtvrtek ráno, ale byl to hektický den, tak jsem tu zprávu nechal až na dnešek. Co ho zajímalo? No tak jasně. StB. Tak jsem mu to celé popsal, jak to bylo s mojí rodinou, kde jsem studoval a pracoval, jak to fungovalo v podnicích zahraničního obchodu, jaká to byla doba a hlavně, že jsem vyhrál na Slovensku tři soudy, které potvrdily, že jsem s StB vědomě nespolupracoval, až pak ten Ústavní řekl, že jsem žaloval špatnou instituci, a tak to jede nanovo. Já to nevzdám. A opět vyhraju. Nic jsem nepodepsal, i když to někteří mají za hotovou věc. 

Druhé téma. Že prý řepka zabíjí včelstva. To bylo taky dlouhé povídání. To, že moje bývalá firma pěstuje jen 5 procent z celkového osetí řepkou u nás, ho docela zaskočilo. To mu v médiích neřekli. Klasika. Byl v šoku jako každý, kdo se to dozví. Jo, jen 5 procent. 

A včelstva? Z celkového počtu 670.000 včelstev jich za minulý rok uhynulo SLOVY DESET! Ano, vím, že nějací zemědělci postupovali špatně při postřiku, ale jen to jen malé množství, lidská chyba, která se neměla stát. Česká televize to přitom prezentovala jako systémový problém.

No a nakonec se Darrin zeptal za kamaráda, že prý v Bruselu mluvím jinak než u nás. Když už na mě nemají nic jiného, šíří moji oponenti i tenhle neskutečný blud. Ne, opravdu se tam rvu za české zájmy. S V4 jsme silný blok, vybojovali jsme zrušení kvót a teď jsme měli velký vliv i na zvolení nové šéfky Evropské komise. V pondělí za ní jedu do Bruselu, dostal jsem termín jako třetí představitel státu EU. A to je myslím úspěch pro celou Českou republiku. Znamení, že nás rozhodně paní předsedkyně Ursula von der Leyenová nebere jako zemi druhé kategorie. No tak uvidíme, co na to Darrin. Věřím, že se ještě uvidíme. Dal jsem mu i mail, soukromý, když mu cokoliv nebude jasné, může napsat.

Už jsem zase dlouhej, tak se nebudu moc rozepisovat. V Senátu jsme s kolegy představovali pravidelnou Zprávu o vývoji v EU v roce 2018. Nejdůležitější téma loňska bylo samozřejmě jednání o brexitu. Taky jsme zahájili diskusi o budoucím rozpočtu Evropské unie, o takzvaném Víceletém finančním rámci. I o něm vám píšu často, chceme prosadit, aby si členské státy mohly samy rozhodnout, kam peníze z EU investovat. Hlavní jednání nás čeká na konci tohoto roku, do Prahy na 5.11. proto svolávám 16 premiérů a předsedkyni Evropské komise na summit Přátel koheze. Myslím si, že tak velká skupina lídrů dokáže vyslat jasné poselství o tom, jak si budoucí evropský rozpočet představujeme a co jsou naše priority.

Také jsme probírali otázku rozšíření, kde je škoda, že lídři evropských států nebyli schopni nabídnout západnímu Balkánu jasnou evropskou perspektivu. Já sám rozšíření naprosto podporuju, protože je to jediný nástroj, jak všechny tyto státy stabilizovat a dát Evropské unii jasnou geografickou hranici, což má i souvislost s bojem proti nelegální migraci. Na 12. září zvu do Prahy šéfy vlád všech západobalkánských států u příležitosti summitu premiérů V4 a chci jim tento náš závazek potvrdit.

Senátorům jsem taky připomněl, že na Evropské radě v červnu 2018 se mi ve 4 ráno podařilo společně s ostatními premiéry V4 definitivně shodit ze stolu otázku migračních kvót, proti čemuž jsme dlouho bojovali. Doufám, že toto téma nebudou někteří evropští státníci už dál otevírat, protože je to zbytečné. Kvóty naprostá většina Evropanů nechce, nepomáhají nikomu, jenom pašeráků lidí.

Taky jsem jednal s velvyslancem USA panem Stephenem B. Kingem, ale s tím už vás nebudu trápit. 

Mějte se fajn.Čau lidi, určitě vás zajímá, jaký je Bill Gates. No, já s ním mluvil v Bruselu jen asi 35 minut, ale musím vám říct, že jsem byl nadšený. Je to velice skromný a příjemný gentleman. Pro mě byl zážitek, že si mě vybral jako jednoho z evropských premiérů k jednání. Představil jsem se mu, a taky naše hnutí, moje vize Evropy a světa. Zajímal ho hlavně MFF neboli evropský rozpočet. A taky jsme si povídali o mé nadaci a Sýrii, mých plánech postavit tamním sirotkům centrum, kde by byla škola, školka, byty a jídelna. Představil jsem mu i svůj novodobý Marshallův plán pro Afriku a řešení ilegální migrace.

On sám má obrovské zkušenosti. Bill & Melinda Gates Foundation pracuje na zlepšování zdravotní péče v nejchudších zemích, na jejich ekonomickém rozvoji a zlepšuje i americké školství. Bill mi vykládal třeba o tom, že jejich program proti dětské obrně je už skoro u konce. Mimochodem, my jsme byli první země, která už v 50. letech dětskou obrnu vymýtila. Mluvili jsme i o mé nadaci a mých plánech pomáhat v Sýrii sirotkům.

Stejně jako já pochází Bill Gates z byznysu, takže rozumí číslům a hlavně výdajům. K nim jsme došli, když jsme se bavili o plánu rozpočtu EU, který já dost ostře kritizuju. Naprosto se mnou souhlasil. I on říká, že náklady evropských struktur nemůžou stoupat o 23 procent, když odchází Británie a s ní 15 procent současných obyvatel unie 🙈 Probrali jsme samozřejmě i politiku v USA a Evropě.

S Billem jsme stejná generace. On je o rok mladší. Narodil se přesně 28. října! Řekl bych mu, že bude za týden slavit ve stejný den jako naše republika. 18. května bude v Praze Rotary International pořádat konferenci o etice v podnikání a politice. Pozvali Billa Gatese do Prahy, snad přijede a rád se s ním zase setkám.

Týden byl hrozně nabitý. Většinu času jsem strávil v zahraničí intenzivním vyjednáváním a taky přednášením. Od rána do večera 😅 Celé to začalo ve Varšavě, kde jsem jako úplně první evropský premiér po polské premiérce Beatě Szydlové navštívil vedení agentury Frontex. Je to hrozně důležité téma. Váže se totiž na něj celá naše strategie boje proti nelegální migraci, ale taky evropský rozpočet. Takže vám o tom napíšu víc až dál, když budu mluvit o mém vyjednávání na Evropské radě.

Innsbruck. Je to univerzitní město hned s pěti univerzitami a 32 tisíci studenty. Sem do Rakouska pod Alpami mě pozvala univerzita Management Center Innsbruck. Mají úžasnou prosklenou budovu s výhledem na město, údolí i hory. Vedení univerzity mě požádalo, abych studentům přednesl na téma Byznysmeni v politice. Totéž mě čeká i v Paříži a Curychu. Na přepis se můžete kouknout v komentářích. Dá se shrnout touhle pasáží: “Věřím, že bychom měli mít víc politiků, kteří už ve svém životě něco dokázali. Lidí, kteří tím pádem můžou svoje zkušenosti využít pro službu jejich zemi. Ne jenom podnikatele, ale lidi všech oborů: manažery, bankéře, sportovce, inženýry, vědce a nespočet dalších profesí. Politiku si máme volit až jako druhou kariéru na základě naší osobní touhy sloužit obecnému blahu.”

Návštěvu Innsbrucku jsem taky využil k jednání s panem primátorem Georgem Willim. Určitě jste viděli naši společnou fotku, i s jeho kolem, na kterém pan primátor jezdí po svém městě 🌲

Kromě jednání o politických i ekonomických vztazích mezi Rakouskem a Českem mi ukázali i nádherný Dům hudby. Fotky jste určitě viděli, taky ty dva pány, co mi na saxofon a piano zahráli českou hymnu 🎶

Hned potom jsem letěl do Bruselu. A právě tady na jednání Evropské rady i při bilaterálních jednáních s evropskými politiky jsem využil znalosti, které jsem předtím načerpal při návštěvě Frontexu. 

Jak už jsem nakousl na začátku, do varšavského sídla téhle agentury jsem přijel jako první premiér. Pokračuju v mém diplomatickém tažení proti ilegální migraci. A jak už mám ve zvyku, zajel jsem do terénu přímo za odborníky. Chtěl jsem poznal jejich názor a zjistit z první ruky, jak se nám vlastně proti pašerákům a nelegálním migrantům daří bojovat. Ještě předtím jsem si podrobně prostudoval výroční zprávy Frotexu.

Úkol agentury není jen chránit hranice Evropy proti pašerákům, ale taky vracet nelegální migranty, kteří nemají nárok na azyl. Ukázali mi operační centrum s obří obrazovkou a způsob, jak jsou schopní odhalit podezřelé pohyby. Nejen na moři, ale i na souši. Ukázali mi ze záznamu, jak detekovali kamion, který nabral migranty. Jeho polohu předali policii, která ho zadržela ještě před hranicemi Schengenu. Celou dobu ho byli schopní sledovat: od telefonátu řidiče až po zadržení policií 👍

Frontex je na tenhle monitoring fakt skvělý. Používají nejmodernější technologie a díky nim můžou bojovat nejen proti pašerákům lidí, ale i třeba drog, zbraní, cigaret nebo paliva. I to jsem viděl na sále v reálném čase. Zachytili předávku obrovského nákladu pašovaných cigaret do Španělska.

Vynikající práci odvádí i při navracení nelegálních migrantů do zemí jejich původu. V roce 2014 vypravili 40 letů nazpátek. Minulý rok to bylo už 430 letů. Pořád tady ale máme 700 tisíc ilegálních migrantů, kteří by měli Evropu opustit. Já jsem se s lidmi z Frontexu shodl, že právě jejich agentura by měla vyjednávat jménem celé Evropy se státy, odkud lidi migrují. Jako jednotná síla budeme mít u vlád Afghánistánu, Pákistánu a dalších zemí mnohem lepší vyjednávací pozici. 

Ještě jedna věc mě zaujala a je určitě skvělá. Frontex chystá ke spuštění elektronický kontrolní systém. Bude určený pro občany zhruba 60 zemí, které nemají s Evropou vízovou povinnost a přicházejí sem jako turisté. Program se jmenuje ETIAS a je podobný jako mají ve Spojených státech ESTA. Měl by naběhnout v roce 2021. Abychom měli lepší kontrolu o tom, kdo k nám cestuje, budou mít tito cizinci povinnost se 72 hodin předem elektronicky registrovat.

Tohle všechno jsou užitečné věci a Frontex je super. Ale mě jako byznysmena bijí do očí dva problémy, o kterých nemůžu nemluvit. A hlasitě je řeším už nějaký čas na všech jednáních s evropskými politiky.

Zaprvé: PROČ chce Evropská komise použít z evropského rozpočtu dalších 25 miliard Euro, když navyšujeme obranné rozpočty v rámci našich závazků NATO? Nebylo by lepší vyjednat dohodu s USA, Kanadou a Tureckem, abychom mohli síly NATO použít proti pašerákům ve Středomoří? Peníze bychom měli spíš dávat na investice. Třeba teď jsme vyhlásili program pro mateřské školky za 600 milionů a žadatelé je on-line vyčerpali za 16 sekund! A neuspokojené žádosti dosáhly 2,5 miliardy. Požádal jsem paní ministryni Kláru Dostálovou, abychom hledali další peníze na tento program.

A teď nepřihřívám polívčičku naší zemi. Třeba peníze do dopravní infrastruktury jsou potřeba po celé Evropě. Jak nedávno ukázala tragedie zříceného mostu v Janově. Všechny země začaly prověřovat svoje mosty.

Zadruhé: proč máme zvyšovat počet příslušníků Frontexu z 1500 na 10000? A jeho rozpočet z 1,3 na 11,3 miliard? Skok o 10 miliard euro na 7 let je strašně moc. Tyhle cifry jsem absolutně nepochopil a když jsem se ptal specialistů přímo v centrále Frontexu, kdo třeba ten plánovaný počet zaměstnanců vymyslel, ani oni sami mi nebyli schopní odpovědět 🤔 

Už nejsme v roce 2015, kdy se Itálie a Řecko bortily pod náporem migrantů. Počet nelegálních příchodů klesl o 90 procent. Každá přímořská země má svou vlastní pobřežní stráž. Dál máme v Evropě vyčleněných 7000 policistů členských zemí, které můžeme vyslat kamkoli, kde nastane krize. Loni Česká republika vyslala v rámci aktivit Frontexu 160 policistů, tenhle rok je připravená vyslat na základě podepsané dohody 173 policistů. Takže já říkám, namísto osminásobného nafukování Frontexu, pojďme dát část peněz radši do dohod se severoafrickými státy. Jejich jižní hranice má být ta, na které nelegální migraci zastavíme. A Africe pomůžeme v těch zemích, odkud lidi odcházejí.

Já sám jsem se nabídl, že bych se angažoval v jednáních s Marokem. Vždyť právě na trase Maroko-Španělsko je dnes nelegální migrace nejintenzivnější. Myslím, že při vyjednávání podmínek, jak ji utnout, bych mohl využít svoje kontakty z doby, kdy jsem v Maroku pracoval. Chci tam vzít naše české podnikatele na misi a zároveň by to byla dobrá příležitost vyměnit si názory na postup proti nelegální migraci.

Jsem moc rád, že jsem se do Frontexu podíval a načerpal informace. Využil jsem je prakticky na všech schůzkách. I na  koordinační schůzce naší frakce Alde. Máme dohromady 8 premiérů, takže jsme si potřebovali domluvit postup před Evropskou radou. Dál jednání na čtyři oči s nizozemským premiérem Markem Ruttem. Koordinační schůzka V4. Pracovní večeře Evropské rady s britskou premiérkou Theresou Mayovou. Setkání V4 s japonským premiérem Šinzó Abem. Ten mimochodem slouží už 4. volební období. Byla to důležitá schůzka, protože Japonsko je u nás významný investor. Chceme s nimi obnovit různé vědecko-technické projekty a zajímají nás jejich technologie. Hlavně Smart Cities. Pana premiéra jsem pozval do Prahy a on mě do Japonska.

Dál jsem měl bilaterální schůzku s thajským premiérem panem Prajutch Čan-Očem. S ním jsem měl velice dobrou chemii. Říkal, že u nich jezdí jen asi 30 škodovek. Já jsem panu Prajutchovii řekl, že technologicky to je skvělé auto, takže bychom na tom měli zapracovat a zjistím u výrobce, jak to vlastně v Thajsku mají. Odprezentoval jsem mu i naši zbrojařskou výrobu, která jde nahoru. Thajsko má naše stará vojenská letadla L-39, tak jsem mu předal prospekt našeho nového hi-tech L-39NG.

Jednal jsem s eurokomisařkou Věrou Jourovou i naší europoslankyní Martinou Dlabajovou. Měl jsem projev na multimediální výstavě ke 100. výročí společného českého a slovenského státu. V rámci ní taky vystoupil pěvecký sbor "Brusinky/ The Brussings," jehož členy jsou čeští a slovenští zaměstnanci evropských institucí. K tomu harmonika, drink, samozřejmě selfíčka. Fotil jsem se s kuchaři, kteří dělali štrůdl s domácí šlehačkou. Moc jsem se na něj těšil, ale dřív než se ke mě dostal, musel jsem už zase běžet 😿

Poskytl jsem rozhovor deníku POLITICO. V Evropě to je skutečně vlivné médium, ale atmosféra byla hodně uvolněná. Většinu času jsme se smáli. Začala to už první otázka, jak se mám. Pochvaloval jsem si, že jsem se skvěle vyspal, protože po dlouhé době jsem si dal víc než 4 hodiny. Dokonce poctivých 6 hodin! 🌛 Tak se mě hned paní redaktorka ptala, kolik vypiju denně kafe. No vy víte, už ho do sebe neklopím jako za starých časů. Kolegyně mi mezi šálky podstrkují bylinkový čaj. Jinak témata rozhovoru byla hodně předvídatelná. Brexit, evropský rozpočet, Frontex, spitzenkandidat. Já jsem zdůraznil, že sice politici v Evropě mají různé názory na tyhle věci, ale teď není ten čas, kdy bychom se měli hádat a rozdělovat. Potřebujeme postupovat jednotně. A potřebujeme konečně lidi, kteří budou schopní rozhodovat, ne politikařit.

V Bruselu se taky potkali zástupci evropských a asijských zemí. Možná jste viděli tu fotku ze zasedání Asia–Europe Meeting neboli ASEM. Bylo to velké. 53 delegací, které reprezentovaly 66 procent světového HDP, 60 procent světové populace a 50 procent světového obchodu. Každá země dostala možnost pár minut přede všemi promluvit. Já jsem vystoupil a všem připomněl, že se musíme spojit v boji proti daňovým únikům. Ještě si určitě pamatujete kauzu Panama Papers. Na daních utíkají neskutečné peníze. Které pak chybí školám, nemocnicím, dopravním stavbám ve všech zemích EU. Bojoval jsem v Evropě čtyři a půl roku než se mi podařilo prosadit Reverse Charge, opatření proti podvodům na DPH.

Zatajil jsem vám jednu věc. Když jsem začal tohle týdenní hlášení psát, dal jsem si cíl nepřekročit tři stránky. Kolegové z PR mě už asi rok prosí, abych byl stručnější. No nedal jsem to. Máme za sebou už čtyři. Kdo jste se dostal až sem, díky moc. Už budu za chvilku končit.

Chci pro vás všechny, kdo jste to nezaznamenali v týdnu znovu dát odkaz na článek agentury Bloomberg. Podle ní jsme nejstabilnější ekonomikou Evropské unie a jednou z nejbohatších zemí bývalého Východního bloku. Paní ministryně Alena Schillerová má v článku hned několik citací. A taky jí chci pogratulovat. Měsíčník Právní rádce ji zařadil mezi nejúspěšnější ženy českého práva 2018. 

Tak a teď už fakt jen v bodech, co jsem ještě tenhle týden absolvoval. Po Frontexu jsem jednal s polským premiérem panem Mateuszem Morawieckim. Stejně, jako jsme měli společné vládní zasedání na Slovensku, uspořádáme to samé s Poláky 15. listopadu. Jednal jsem se zástupci ŠKODA Auto. Uvedl jsem do funkce ministra zahraničí Tomáše Petříčka. Přijal jsem velvyslance Německa pana Christopha Isranga a velvyslance Velké Británie pana Nicholase Archera. Dal jsem rozhovor Le Monde. Byl na konferenci pořádané Univerzitou Karlovou s názvem “Česko - a jak dál?” Měli jsme samozřejmě jednání vlády. 

Chtěl bych, ještě než skončím, popřát našemu vojákovi v Afghánistánu, aby se rychle uzdravil. Jsem rád, že ti ostatní, kteří s ním jeli ve vozidle, už jsou z nemocnice propuštění.

Až si za týden napíšeme, budeme slavit přesně 100 let od založení republiky.

Ve středu 24. letím do Londýna na koncert České filharmonie. Oslavíme tak ve Velké Británii naše výročí a mě čeká i jednání s paní Theresou Mayovou. Mějte se moc hezky a doufám, že si tenhle významný týden a hlavně víkend užijete 🇨🇿Čau lidi, zítra je mi 65 let. Šel jsem se kouknout do zrcadla, jak vypadám. No, kecám, donutili mě kolegové. Kvůli fotce tady na sebe civím 🙈 Jinak bych to nedělal. No ale když už tak koukám, tak je to celkem horor. Od vstupu do politiky to se mnou jde dolů vodou. 

A hned vám chci a musím říct, že se zítra stane ještě jedna věc. Rozhodnutí státního zástupce, jestli pošle "kauzu Čapí hnízdo" k soudu. Směšné, v naší zemi se rozkradlo od revoluce tisíce miliard, ale tradiční demokratické strany, které u toho byly, a novináři s nimi spojení, udělali z Čapího hnízda, kde se neukradla ani koruna, účelovou a zřejmě nejkomentovanější kauzu nejen české politiky, ale snad vůbec, možná nejvíc v novodobé historii naší země od roku 1993.

Ještě jednou, snad už potisící pětisté, fakta.

Dotaci získala firma Čapí hnízdo před 10 lety a s mým působením v politice nemá nic společného.
Přidělení dotace, na rozdíl od jiných, neprovázela žádná korupce.
Splnění podmínek dotace bylo kontrolováno státem a samosprávou 9x bez jakýchkoliv zjištění o jakékoliv chybě.
Cíl téhle kauzy je zničit mě a moji rodinu a donutit mě odejít z politiky.
Kdyby se moje bývalá firma soudila se státem, rozhodovalo by Ministerstvo financí, proto dotaci vrátila. 
Navíc, abych ukázal, že je to nesmysl, jsem dal z vlastních peněz na charitu 50 milionů.
Brusel peníze poslal, proto mají daňoví poplatníci z této vyfabrikované, účelové kauzy prospěch 48,5 milionu korun.
Farma zaměstnává 86 lidí a zaplatí ročně na mzdách a sociálních a zdravotních odvodech 45 milionů korun.
Nikdy nebyla v zisku a slouží veřejnosti. Radost z ní mají hlavně děti.

Policie případ uzavřela, dala státnímu zástupci a ten by měl zřejmě zítra zveřejnit, jak rozhodl.

Mně to přijde naprosto neuvěřitelné, protože je jasné, že se žádný podvod nestal, neporušil jsem žádný zákon. Neexistuje žádný důkaz, ani nemůže. A obviněna je se mnou i moje rodina. Je to absurdní a odporné. Jasně, chtějí zničit mne. Ale proč moji rodinu?

Proto bych vás poprosil, držte mně, mojí paní a rodině palce. Myslím, že si možná ani neumíte představit, jak je to pro nás náročné. Téměř 4 roky mediální štvanice.

Nic. Pojďme si říct, co se mi s kolegy podařilo tenhle týden odmakat. Ještě chci upozornit, že tohle hlášení obsahuje novinku, speciální Pirátskou tipovačku. Co to je? No to uvidíte. Jedem!

A začnu ŽIVNOSTENSKÝM BALÍČKEM. Protože my Češi jsme podnikavý národ. V přepočtu na hlavu máme nejvíc živnostníků v celé Evropě! 

Máme tady 1,011 milionu aktivních osob samostatně výdělečně činných! A jim všem představili naši vícepremiéři Karel Havlíček a Alena Schillerová balík vylepšení. Určitě koukněte na jejich tiskovku. Za chvilku dám odkaz na Facebook a k tomu graf, jak roste počet živnostníků. Uvidíte, že nejmíň jich bylo v roce 2014, když jsme začínali. Od té doby stoupá a to i po zavedení EET.

A všechny informace a dokumenty pro podnikatele dáváme přehledně na jedno místo na web BusinessInfo a postupně tam budou všechny povinné formuláře interaktivní.

Cíl je jasný. Usnadnit život všem malým a středním podnikatelům. Minulé vlády na živnostníky naložily 2200 povinností. My tohle neskutečné číslo postupně seřezáváme, jsme teď na počtu 1300, ale snad chápete, že to fakt nejde vyřešit za rok. Živnostníky prostě politici v téhle zemi příliš dlouho ignorovali. Samozřejmě včetně těch, kteří se chlubili, jak jsou pravicoví. Všichni společně, jako by chtěli udusit českou podnikavost. Tu schopnost, o které píšu ve své knížce, a kterou máme geneticky danou. Vynalézavost, kreativitu a neobyčejnou zručnost. A českou houževnatost.

Tím neříkám, že my jsme bezchybní a všechno se nám napoprvé daří. Ani náhodou. Taky netvrdím, že se nám povede uspokojit komplet všech milion živnostníků. Ale už z toho, že jsem ministrem průmyslu a obchodu jmenoval Karla Havlíčka, předsedu Asociace malých a středních podniků a živnostníků, si můžete vyvodit, jak důležití živnostníci pro naši vládu jsou. Karel se jim věnuje celý profesní život, sešel se s víc než 60 profesními sdruženími, každý týden jezdí po republice, jedná, potkává se s živnostníky. Jede! Prostě to REÁLNĚ řeší, žádné politologické fráze ani poučování po Facebooku. Na tom ať si dál staví kariéru někteří politici opozice. Ideálně ti, kteří nikdy nepodnikali.

My víme, že živnostníky zajímá, co pro ně děláme prakticky. Takže jim Karel Havlíček a Alena Schillerová představili náš balík základních deseti zlepšení. Můžete si ho hezky přehledně pročíst v odkazu, který dávám za chvíli na Facebook. 

Daně budou nižší a jednodušší. Už několikrát jsem vám psal o jednotném paušálu pro živnostníky s ročním obratem do milionu. Konec papírovaček a výdajů za účetní.

Myslím, že už teď jsme spoustě živnostníků udělali radost, když se nám podařilo prosadit zvýšení limitu pro výpočet výdajového paušálu z 1 na 2 miliony.

Podnikatele podpoříme i tím, že snížíme DPH na řemeslné, odborné i stravovací služby. Tomu jsem taky věnoval hned několik hlášení.

A všem daňovým subjektům, nejen živnostníkům zjednodušíme komunikaci se státem díky on-line finančáku pod názvem Moje daně. Je přehledný, snadno ovladatelný a spouštíme ho příští rok.

Skoncujeme se spoustou daňových výjimek. Jsou nesystémové, vnáší chaos, i sami podnikatelé se v nich špatně orientují. Proto si je projdeme jednu po druhé, některé zrušíme, jiné sloučíme a budeme v budoucnu bránit, aby vznikaly další. 

A teď motorky. MotoGP. Nejstarší motocyklový závod na světě se dodnes jezdí v Brně a jsme na něj pyšní. Kdo z mladší generace nečetl knížku Šťastný František od naprosté legendy Františka Šťastného, tak to hned běžte dohnat. Skvěle napsaná, člověk má pocit, že za těmi řidítky Jawy přímo sedí. I po desítkách let z ní kape adrenalin. Dneska hájí naše barvy Karel Abraham, Jakub Kornfeil a Filip Salač.

I přes tuhle skvělou tradici ale hrozilo, že by se MotoGP příští rok vůbec nemuselo konat. I když je dotované z veřejných peněz, je ve ztrátě. A tak naše Klára Dostálová vyjednala se zahraničním pořadatelem Dorna Sports, aby na okruhu mohly mít reklamy i české firmy a tyhle peníze navíc se použijí na dofinancování akce. Mimochodem, letos na ni šlo z veřejných peněz přes 100 milionů korun. Pokud na tom bude shoda ve vládě, podpoří Ministerstvo pro místní rozvoj příští rok MotoGP 55 miliony a zbytek pořadatel vytěží z reklam. Je to skvělá příležitost i pro české firmy, protože každý rok přijedou na mistrovství do Brna desítky tisíc zahraničních hostů a v televizi ho sledují stovky milionů diváků.

Asi jste si všimli, že jsem tady na Facebooku už mockrát upozornil na PROBLÉM EXEKUCÍ. Hlavně na to, že spousta z nich je proti lidem vedená neoprávněně. Vydržte, hned vysvětlím. Mám pro vás bombu. A hlavně pro zaměstnance České pošty!

Už za ministra Jana Kněžínka jsme rozeslali dopis soudům, aby identifikovali exekuce vedené na základě neplatných rozhodčích doložek a ty AUTOMATICKY zastavovaly. Paní ministryně Marie Benešová dokonce identifikovala 133 tisíc potenciálně neplatných exekucí a jejich seznam poslala soudům. Já jsem poslal dopis všem důležitým veřejným zaměstnavatelům, jako jsou ministerstva, Česká pošta, České dráhy, Armáda ČR nebo třeba Policejní prezidium. Požádal jsem je, aby zkontrolovali všechny svoje zaměstnance, kterým kvůli exekuci sráží část mzdy. A tam, kde zjistí, že exekuce je neplatná, aby nastartovali u příslušného exekutora nebo soudu proces zastavení exekuce.

Lidi potřebují pomoct, protože zorientovat se v tom je hrozně složité. Vemte si, že samotným soudcům to trvá 7 let a stejně je musíme popohánět.

A pozor. Přišla odpověď od ředitele České pošty Romana Knapa. Napsal mi, že v následujících dnech pošle všem 1650 zaměstnancům, kteří jsou zatížení exekucí, dopis s informacemi, jak neplatnou exekuci rozpoznat a zastavit. A stejné informace budou dostávat i nově nastupující zaměstnanci. Každý, u koho soud skutečně zjistí, že je na něj exekuce vedená neplatně, má hned předat rozhodnutí na personální a přestanou mu srážet mzdu. Česká pošta se taky zavazuje, že bude šířit finanční gramotnost mezi svými zaměstnanci. 

Předpokládám, že podobně zareagují i další veřejní zaměstnavatelé. I kdyby tahle naše iniciativa pomohla jen několika stovkám zaměstnanců, tak stála za to. Já, moji kolegové a hlavně Patrik Nacher bojujeme proti nespravedlnostem spojenými s exekucemi na několika frontách zároveň. Jedem dál, sledujte nás. Dopis pana ředitele Knapa dávám za chvíli sem na Facebook.

Národní sportovní agentura. Jejím předsedou jsme tenhle týden jmenovali Milana Hniličku. Kdo jiný by to měl být, než člověk, který za sport bojuje a nakonec protlačil novelu zákona sněmovnou? Agentura postupně přebere sport od Ministerstva školství a od roku 2021 začne rozdělovat peníze. Je vidět, že Milan to bere s pokorou. Ví, že je to příležitost, jak sport uchopit systémově a znovu ho postavit na nohy. Vytvořili jsme národní agenturu nejen proto, že chceme mít skvělé reprezentanty, ale hlavně, aby u nás vyrůstali zdraví a aktivní lidi.

Kamiony. Štvou strašně moc lidí. Teď jsem třeba jel z Primy do Průhonic a je to úplná katastrofa. Kamiony musí v neděli zmizet. Zaplňují naše dálnice, silnice i centra obcí. Proto jsem svolal na poradu ministra dopravy Vladimíra Kremlíka, ministra vnitra Jana Hamáčka a policejního prezidenta Jana Švejdara a byl tam šéf ŘSD Radek Mátl. Dohodli jsme se, že změníme zákon, který prodlouží nedělní zákaz jízdy kamionů od půlnoci až do desáté večer. S tím ale, že ČEŠTÍ řidiči budou moct dojet do cíle vykládky nebo do svého bydliště. A myslím, že by to tak mělo být i o svátcích.

Dál policie vytipuje úseky na dálnicích, kde bude celoroční zákaz předjíždění kamionů. Přibudou odpočívadla pro náklaďáky, které zabírají lidem parkoviště. Do roku 2033 na to Ministerstvo dopravy dá zhruba 7 miliard. A taky přibudou policisti na dálničním oddělení. Do roku 2025 jich bude o 750 víc.

Taky si posvítíme na zahraniční řidiče, kteří neplatí v Česku pokuty. Nejen řidiče náklaďáků, ale i osobních aut. Propojíme celní a policejní databáze, a policisti tak budou hnedka vědět, jestli ten, koho právě kontrolují, nedluží našemu státu na pokutách. Pokud ano, a dluh na místě nezaplatí, budou mít policajti pravomoc zabavit mu registrační značku do doby, než to uhradí. 

Rychlovlaky. A teď se bavíme o trati mezi Prahou, Brnem a Ostravou. Mám velkou radost, že vám můžu nahlásit další pokrok. Už jsou podepsané smlouvy na provedení geodetických zaměření úseků Prosenice – Ostrava-Svinov a Modřice – Šakvice. Celkem vzniknou geodetické podklady pro stavbu 100 kilometrů tratí.

Okamžitě, jak to bylo podepsané, vyjeli do terénu geodeti. Do konce roku bude zmapovaná celá délka jihomoravského úseku. Vím, že to zní jako fakt hrozná technikálie, ale tím, že zapracujeme geodetické zaměření v předstihu, než budeme žádat o povolení stavět, zkrátíme celý proces o 5 let. To je moře ušetřeného času. První úsek by se měl začít stavět v roce 2025.

Varšava! Tenhle týden jsme tam odletěli s našimi ministry na už šesté česko-polské mezivládní konzultace. A bylo to pěkně nabité.

O Polsku se mluví jako o zemi, z které si máme brát příklad, pokud jde o dálnice. Asi se máme co učit. Řekli nám, že právě teď staví 1000 kilometrů dálnic. Máme s Poláky společné pracovní skupiny, které budou řešit rozšíření dopravní sítě napříč našimi hranicemi. Bavili jsme se i o vodní dopravě. Podpoříme splavnění Odry a její zařazení do transevropské dopravní sítě. 

Trošku ostřejší byla debata na téma životní prostředí. Nějaké polské soukromé firmy navezly před několika měsíci do Česka nelegální odpad, tak jsme polskou stranu požádali, aby to vyřešila. Výsledek pozitivní. Z Bohumína je slíbili odvézt do 3 až 4 měsíců. Ve Frýdku-Místku, kde už radnice nechala ty jejich odpadky zlikvidovat, se budou podílet finančně.

Taky jsme mluvili o dolu Turów, který bere lidem na Frýdecku a Hrádecku podzemní vodu. Zavázali se, že budou maximálně spolupracovat a nabídli zapojit české firmy do měření hluku z dolu a zprostředkují všechny odborné podklady řešení na ochranu podzemních vod na české straně. Každopádně nás čekají ještě tvrdá a odborná jednání.

Poláci se taky chtějí zúčastnit konference k uhlíkové neutralitě, kterou pořádáme s ministrem Brabcem 17. září. Tady se zase mají co učit oni od nás. Máme už schválenou Politiku ochrany klimatu, která počítá se snížením emisí CO2 do roku 2050 minimálně o 80 %. Podle nejnovějších studií pochází polovina nečistot v našem ovzduší ze zahraničí. A hlavně v Moravskoslezském kraji je kvalita ovzduší závislá na situaci v polském pohraničí. Naštěstí se Polsko inspirovalo našimi kotlíkovými dotacemi a Novou zelenou úsporám a svoji vlastní verzi spustili loni.

Měli si co říct i naši ministři průmyslu a obchodu. Karel Havlíček vyjednal u Poláků podporu rozšiřování Dukovan. Jedná o tom totiž se všemi okolními státy. Všechny naše sousedy respektujeme, ale taky jim vysvětlujeme, že z našeho plánu jádro rozšiřovat prostě neustoupíme. U Poláků máme podporu, dokonce jim budeme pomáhat s rozvojem jejich vlastní jaderné energetiky. Tím myslím technologicky, legislativně i politicky na úrovni EU. Polsko se připravuje na velké investice do jaderných reaktorů. U nás zase padlo důležité rozhodnutí Ministerstva životního prostředí, které za sebe vydalo kladné stanovisko k rozšíření Dukovan. 

Polsko nás taky podpoří v žádosti o Centrum excelence pro umělou inteligenci. Takové budou v Evropě asi jen 4. A taky jednal Karel Havlíček o koordinaci s Polskem v útlumu těžby uhlí. Super!

Ve Varšavě si samozřejmě spolu sedli i ministři pro místní rozvoj. Klára Dostálová a Jerzy Kwieciński mluvili hlavně o tom, jak nejlíp společně postupovat při hájení našich zájmů v novém programovém období EU 2021–2027. Je to pořád ta samá věc, o které vám píšu průběžně. Když chceme rozvíjet naši zemi a jednotlivé regiony efektivně z peněz Evropské unie, musíme mít větší svobodu rozhodovat, kam a na co přesně půjdou. Klára se s Jerzem Kwiecińskim dohodla, že společně budou požadovat víc peněz na pokračování přeshraničních programů, ten česko-polský si vede skvěle. Taky jsme polským kolegům ukázali naše pokroky se stavebním zákonem. Bylo vidět, že je to dost zaujalo.

Ve Varšavě bylo důležité setkání našich ministrů obrany. Lubomír Metnar a Mariusz Blaszczak podepsali mezivládní dohodu o spolupráci v oblasti vojenského letectví. Prohlubuje spolupráci v rámci NATO, umožňuje přeshraniční lety stíhaček a rozšiřuje možnosti spolupráce při výcviku. Čeští a polští vojáci mají vynikající vztahy. Společně cvičíme, přispíváme do Battlegroup EU, budujeme logistické centrum V4. Naši ministři obrany taky ve Varšavě mluvili o tom, že by Poláci mohli podpořit náš projekt elektronického boje.

Ministry jsem tenhle týden vzal i na výjezd do Karlovarského kraje. Určitě jste viděli fotky, dával jsem jich spoustu. Tomuhle kraji jsme se rozhodli věnovat speciální péči. Ministerstvo pro místní rozvoj ho spolu s Ústeckým a Moravskoslezským zařadilo do programu RE:START. Z něj minulý rok Karlovarští vyčerpali 290 milionů korun. K tomu mají otevřené dotační programy od ministerstva za 2,7 miliardy. V rámci Integrovaného regionálního operačního programu už bylo podpořených 254 projektů za víc než 2,5 miliardy. Třeba komunitní centrum v obci Lomnice, kam jsme poslali 17 milionů nebo sociální byty ve městě Rotava, na které jsme přispěli 4,6 miliony. Chtěli jsme se na ně osobně podívat, a tak jsme nasedli do busu a jeli.

No jeli… u obce Krupá jsme čekali 40 minut. Podle hejtmanky Karlovarského kraje Jany Mračkové Vildumetzové se tenhle úsek opravuje už víc než 5 týdnů. Na cestě zpátky bychom se zasekli znovu, ale to už jsme museli projet na majáky, protože jsem spěchal do práce. V opačném směru řidiči čekali minimálně hodinu. Nikdo tam přitom nepracoval. A to bylo teprv 18 hodin. Vůbec se nedivím naštvaným řidičům. Naštvaná je samozřejmě i hejtmanka, schválně koukněte, co k tomu dala na Facebook.

Hned jsem se ptal, kdo na tom dělá. Prý společnost Silnice Group. A ti tvrdí Ředitelství silnic a dálnic, že bude hotovo 28. září. No to jsem zvědavý. Nový šéf ŘSD by měl udělat opatření, aby se délka opravy maximálně zkrátila. A věnovat té opravě mimořádnou pozornost. Ministr dopravy by si to měl pohlídat.

O tom, jak to občas funguje na ŘSD vypovídá i to, že za rok začnou se stavbou dálničního úseku Krupá. To znamená, že po silnici, kde jsou teď kvůli opravám hodinové fronty, se už nebude tak intenzivně jezdit. Samozřejmě všichni budou radši využívat dálnici. Nemohlo teda ŘSD s tou opravou dva roky vydržet, než bude dálnice hotová? Případně udělat jen nejnutnější zásahy? 

V Karlovarském kraji má posledních 24 kilometrů, kde je potřeba dostavět dálnici D6, 600 majitelů. ŘSD si dalo plán, že to bude vykupovat 2 roky, tak to ani náhodou. Musí to zkrátit, doufám, že o rok. A naše hejtmanka se nabídla, že s tím pomůže. Nejdůležitější roli budou hrát starostové. Přece se nemůže stavba dálnice tak dlouho vléct. Nejnověji uváděné datum dokončení je rok 2026. Cože? Vždyť naposledy ŘSD slibovalo 2025, tak prosím pojďme ty termíny zkracovat, ne prodlužovat!

Karlovy Vary jsou nejhůř dostupné krajské město v Česku, a přitom tam mají naprosté unikáty. Císařské lázně, kterým jsem v roce 2016 slíbil peníze na rekonstrukci a tento rok po splnění podmínek dostaly od státu 250 milionů, k tomu 200 milionů od kraje a 100 milionů od města. Hejtmanka Vildumetzová slíbila, že budou zprovozněné v roce 2023, tak se těšte na další krásnou obnovenou památku. Pak tady máme Hotel Thermal, o kterém vám za chvilku napíšu. A samozřejmě každý rok jezdí tisíce lidí na Mezinárodní filmový festival. Pokud chceme dostat zahraniční turisty i jinam než do Krumlova, Prahy nebo Telče, potřebujeme mít prostě hotovou dálniční síť.

Celková délka dálnice D6 je 177 kilometrů, z toho 90 je v provozu, 15 ve výstavbě a 72 v přípravě. Na Karlovarsku je teď rozestavěných 14,6 kilometru ve 3 úsecích, z toho 2 navazují na současný konec dálnice u Nového Strašecí. Ty se otevřou v prosinci příštího roku. Obchvat Lubence dlouhý 5 kilometrů, který naváže na už zprovozněný čtyřkilometrový úsek Lubenec - Bošov, otevřeme v polovině roku 2021. Ve stejném roce spustíme stavbu posledních třech úseků D6 ve Středočeském kraji a rok nato zbývající úsek v Ústeckém kraji.

Jasně, spousta lidí je frustrovaná, že jdou práce pomalu. Ale platí to, co vám pořád vysvětluju. Minulé vlády prostě ty stavby nejenže nezahájily, ale ani nepřipravily, takže makáme od nuly. Dokonce v případě D6 u Karlových Varů navrhlo Ministerstvo dopravy za úřadování Víta Bárty, aby byla užší a mohlo se na ní jezdit jen 110 kilometrů za hodinu. Chtěli tím ušetřit. Akorát by tím ale naštvali lidi. My tohle staré nesmyslné “řešení” přehodnotíme. Na celé dálnici bude klasicky 130 km/h. A bude široká 25,5 metru, ne 21,5 metru, jak to Ministerstvo dopravy chtělo.

Během výjezdu jsme se podívali i na stavbu mostu Doubí v Karlových Varech. Loni ho začali opravovat, ale zjistilo se, že je ve fakt špatném stavu. Takže místo opravy demolice. A tím pádem velká komplikace pro lidi z Varů. Snad ocení, že jim nový stavíme v rekordním čase. Rychlost byla taky jedno z hlavních kritérií při výběrovém řízení na zhotovitele. Musel zbourání starého a postavení nového mostu zvládnout nejpozději za osm měsíců. A díky tomu, jak kolegové na dopravě celý projekt zadali, jsme ušetřili nejmíň rok.

Ve Varech jsme se šli samozřejmě podívat i na to, jak pokračuje modernizace Hotelu Thermal. Investuje se do ní 580 milionů korun a dokončená bude v roce 2021. A taky jsme k tomu uspořádali tiskovku, která proběhla všemi médii. Všichni ví, že Thermal není jen ikona Karlových Varů, ale má celostátní význam, je to naše vizitka. A já byl první ministr financí, který se mu začal systematicky věnovat. Aleně Schillerové patří uznání, že se jí daří to, co jsem začal, úspěšně dotahovat do konce.

Lidi se ptají, proč vlastně Thermal patří státu. Proč jsme ho neprodali? No protože se nepovedla privatizace. Je to hodně divná historie z období vlády ODS, ale zkusím vám to vysvětlit. Hotel se měl v roce 1991 prodat. Nejvyšší nabídku tehdy dal podnikatel z Libanonu. Představte si ale, že si nechal zapsat vlastnictví hotelu do katastru nemovitostí, nikdy ale za hotel nezaplatil a ještě se ho snažil prodat jiné firmě. Do toho vstoupil druhý zájemce v pořadí a rozjel se kolotoč soudů o to, komu vlastně hotel patří. Spory se táhly 26 let… Až v roce 2017 Nejvyšší soud potvrdil konečným rozhodnutím, že Thermal patří státu.

Uf. Takže teď už víte, co celou tu dobu brzdilo investice do oprav a modernizace hotelu. Je to nejen symbol filmového festivalu, ale i celostátně významná architektonická památka. Proto ji věnujeme velkou pozornost a chceme pro ni ten nejlepší management. Na tiskové konferenci jsme představili nového ředitele Vladimíra Nováka. Je to zkušený manažer a v hotelnictví pracuje víc než 20 let. Jedním z jeho prvních kroků bude zapojení architekta pro modernizaci hotelové části.

Od chvíle, co jsem se Thermalu rozhodl věnovat, je to už 6. ředitel… Bohužel najít dobré manažery je těžké, a ještě těžší je ukecat je, aby dělali pro stát.

Hotel jsme propojili s agenturou CzechTourism, českými centry a velvyslanectvími v zahraničí a začal cílit i na perspektivní čínský trh. Přibyli taky německy mluvící hosté, ale i čeští klienti, zvýšil se počet kongresových akcí a taky se povedlo zvýšit tržby z pronájmu prostor. Hotelu jsme pomohli hlavně tím, že jsme mu v roce 2016 navýšili základní kapitál o 300 milionů.

Teď se modernizují pokoje, na řadu přijde fasáda i bazén. Speciálně do bazénu investujeme 110 milionů a dalších 30 milionů by měl investovat nájemce, který si ho pronajal na 15 let. Je to skvělý pokrok od situace, kdy jsme museli bazén v roce 2015 uzavřít z bezpečnostních důvodů. Nechtěli jsme ohrozit zdraví lidí. Navíc bazén prodělával 7 milionů ročně. Nabízeli jsme ho městu, které ho ale nechtělo. Můj cíl od začátku je otevřít ho k 1.6. 2021 před začátkem filmového festivalu. Bude to jediný venkovní bazén v republice s vřídelní vodou.

Soukromá společnost, která bude bazén provozovat, bude hotelu platit nájem milion měsíčně a bude se taky podílet na provozních nákladech. 

A co se týče vzhledu pokojů, přistupujeme k tomu s respektem k historii, proto všechno konzultujeme s orgány památkové péče. Víme, že Thermal je jedinečný odkaz doby brutalismu a pro místní, i všechny, kdo jezdí každý rok na filmový festival, to je srdeční záležitost. Ale na druhou stranu už s tím musíme pohnout a modernizaci dokončit. Zároveň děláme modernizaci tak, abychom neohrozili provoz během filmového festivalu.

A mimochodem. Jako první vláda v historii jsme vydali usnesení, ve kterém jsme označili Mezinárodní filmový festival Karlovy Vary a brněnskou MotoGP jako kulturní události mimořádného významu, které budeme podporovat.

Tak.

Teď mám pro vás tipovačku. Pirátskou! Poprvé od roku 1989 se na pražském magistrátu hlasovalo TAJNĚ. Jo, poprvé. 

Víte, kdo pro to zvedl ruku? 

3
2
1

Tadá.

Přímo nejvyšší pražský pirát Zdeněk Hřib. Právě jeho hlas nakonec rozhodl, že v naprosto zásadní věci bude tajné hlasování místo veřejného.

Rozhodovalo se přitom o budoucnosti celé Prahy. Metru D, konkrétně zahájení geologického průzkumu. U něčeho takového je dobré vědět, kdo hájí jakou pozici, nemyslíte?

Piráti si umí budovat image správňáků, dokud se jim do rukou nedostane skutečná zodpovědnost. Když ale přijde rozhodování, které ovlivní osudy lidí v Praze a okolí, místo veřejného hlasování radši pokoutně nahážou lístky do krabičky, aby nikdo neznal jejich rozhodnutí.

Na dalším jednání se naši zastupitelé ptali pana primátora Hřiba, kde ty lístky vlastně jsou? Že by se na ně rádi koukli. Víte, co jim řekl? Že si je zapomněl doma v saku. Pohoda, ne? Tak snad je nezapomene vytáhnout z kapsy, až ponese sako do čistírny…

Když už jsme u těch Pirátů. Všimli jste si v médiích, že předseda jejich poslanců Jakub Michálek podal žalobu, kterou se domáhá, abych zveřejnil Národní investiční plán? 

My ho připravujeme a bude zveřejněný do konce tohoto roku, tak jak jsem slíbil. Byl to můj nápad zmapovat investiční potenciál celé naší země. Projeli jsme kvůli němu s ministry všechny kraje. A je to brutální práce pro stovky lidí napříč několika ministerstvy, takže se musím smát antibabišovským aktivistům v médiích, kteří šíří lži, že jsme něco slíbili. 

Během našich výjezdů jsme slíbili jen dvě věci. Magnetickou rezonanci v Kroměříži a tento rok byla skutečně otevřená. Taky jsme slíbili pomoc paní starostce ze Semil, jak postupovat u získání dotace na mateřskou školku. NIC JINÉHO. Národní investiční plán není slib, je to zmapování potenciálu na hospodářský růst celé naší země založený na investicích a budu s ním hlavně argumentovat při projednávání nového programového období s Evropskou komisí, kde požadujeme peníze hlavně na investice.

Je zábavné sledovat pana Michálka, který se domáhá dokumentu, který ještě není hotový, a proto ho ani vláda nemůže zveřejnit. Nicméně, když už si dal tolik práce tak bych mu rád připomněl, že to není vláda České republiky, která by něco tajila, ale že to je právě Rada hlavního města Prahy, která poprvé od roku 1989 hlasovala TAJNĚ a to pod vedením pirátského primátora. Takže by si možná měl zamést před vlastním prahem, než začne podávat žalobu.

Je vlastně sranda, jak se Piráti snaží dělat politiku žalobami a udáváním do Bruselu a na všechny možné adresy, nikoliv tím, že by dělali skutečnou politiku. Musím se smát, jak je to trapné. Piráti umí jen kritizovat a udávat. A máme se na co těšit, protože naši promigrantští Piráti jsou ve frakci se zelenými fanatiky v Evropském parlamentu. Pokračují tak v tradici pana Bursíka, který tady nadělal miliardové škody na solárech. Tento expert, kvůli kterému nemáme dálnici do Tábora ani nový Temelín a platíme z rozpočtu desítky miliard za obnovitelné zdroje, teď radí Pirátům, aby zakázali Pražákům auta.

Pojďme radši dál.

Už minule jsem vám psal, jak se daří zdravotnictví a že do něj teče rekordní množství peněz. Dával jsem vám i k tomu graf. Nebudu všechno opakovat, jen jedno nejdůležitější číslo. 346 miliard. Tolik půjde do zdravotnictví z veřejného zdravotního pojištění.

Peníze na péči v nemocnicích i na domácí péči stouply od roku 2013 o neuvěřitelných 61 procent. Tak moc je pro naši vládu kvalitní zdravotní péče důležitá. A rostou všechny oblasti zdravotnictví.

A tenhle týden se Adam Vojtěch a Alena Schillerová dohodli na rozpočtu Ministerstva zdravotnictví pro příští rok 7,5 miliardy. Když se přičtou evropské peníze, dělá to skoro 9,2 miliardy. 

Adamovi Vojtěchovi se podařilo vyjednat o 220 milionů víc, než se původně plánovalo. Na podporu vzdělávání mladých lékařů půjde 100 milionů. Dalších 100 milionů půjde na to, co bylo potřeba udělat už dávno. Všichni o tom ví, ale skoro nikdo o tom nemluví. Zlepšení psychiatrické péče. Budeme investovat do toho, aby psychicky nemocní měli humánnější prostředí. Ne jako teď klidně po osmi na jednom pokoji. Takže peníze použijeme na transformaci psychiatrických nemocnic. No a těch zbývajících 20 milionů dostanou organizace, které pečují o pacienty, jako jsou hospice.

S Adamem Vojtěchem jsme si dali taky tenhle týden schůzku a bilancovali jsme. Ukázal mi věci, na kterých teď pracuje, a které chce stihnout do konce roku. Stejně jako jsem vám psal s ostatními ministry v minulém hlášení. 

Nemůžu tím zaplnit celé hlášení, tak heslovitě.

Zavedení lékového záznamu pacienta. Díky němu budou všechny záznamy na jednom místě. Nebude tolik docházet k tomu, že doktoři a lékárníci nevhodně kombinují léky, nebude se plýtvat penězi ze zdravotního pojištění. Když to poslanci schválí v září, spustí se v půlce příštího roku.

S lékovým záznamem je spojené i LÉČEBNÉ KONOPÍ. Těžce nemocným pacientům pojišťovny zaplatí 90 procent ceny 30 gramů měsíčně. Ale jak říkám, je to spojené do jednoho zákona s lékovým záznamem.

Dál tady máme zvýšení dostupnosti léčiv pro pacienty, rychlejší vstup inovativních léků a taky léků na vzácná onemocnění na český trh, novelu zákona o zdravotních pojišťovnách, aby správní a dozorčí rady byly obsazované transparentně, zákon o elektronizaci zdravotnictví, o odškodnění za újmu způsobenou očkováním, pokračování v reformě psychiatrické péče a v reformě primární péče. 

Skvělá je i podpora vzniku nových ordinací praktických lékařů a zubařů v místech, kde nejvíc chybí. Už 19 zubních ordinací získalo dotaci celkem za víc než 22 milionů korun. Dalších 14,5 milionu korun získalo 40 ordinací praktických lékařů. Díky tomu se bude mnohem snadněji žít 86 tisícům lidí, kteří se museli hodinu trmácet za doktorem.

Schůzka Aleny Schillerové s Adamem Vojtěchem uzavřela tu dlouhou šňůru jednání o rozpočtu na příští rok. Popisoval jsem vám ji snad celé prázdniny. Takže tenhle týden mohlo Ministerstvo financí oficiálně odeslat vládě návrh zákona o státním rozpočtu 2020. Celkové výdaje 1618,1 miliardy, příjmy 1578,1 miliardy. Schodek 40 miliard. 

Už jsem vám psal, co všechno tenhle rozpočet lidem přinese, tak fakt jen výběr pár věcí:
Další zvýšení průměrného starobního důchodu o 900 korun. Díky tomu bude průměrný důchod 14.326 korun.
Zvýšení rodičáku z 220 na 300 tisíc.
Zvýšení platů u pedagogických pracovníků v regionálním školství o 10 procent, nastavujeme růst tak, aby v roce 2021 byl průměrný plat minimálně 45.000 korun. U nepedagogických pracovníků růst o 7 procent a nastavení růstu tak, aby v roce 2021 byl v průměru minimálně 24.000 korun.
Zvýšení výdajů Ministerstva obrany o 8,8 miliardy na celkem 75,5 miliardy. V roce 2021 budou výdaje na obranu 1,4 procenta.
Zvýšení podpory výzkumu, vývoje a inovací o 5,5 miliardy na celkem 47,6 miliardy.
Rekordní investice za 146,7 miliardy, z toho z národních zdrojů 88,5 miliardy.

To jsem to zas natáhl. Ale ještě vám chci napsat o všech těch pomluvách, které se šíří kolem mého údajného střetu zájmů.

Celý předběžný audit je absurdní. Někdo mě chce trestat za období, kdy jsem nebyl ve vládě nebo že jsem vyhověl slavné novele lex Babiš? Ano, představte si, že EVROPŠTÍ auditoři prý přehlédli tak základní fakt, že když už si dovolili použít a vykládat pouze český zákon, tak to udělali v situaci, kdy to ani nebylo možné. Ten paragraf, který používají, se totiž použije zjednodušeně jenom na členy vlády a to jsem od 24.5. do 6.12.2017 NEBYL.

Byl jsem 1. místopředsedou vlády pro ekonomiku a ministr financí od 29. ledna 2014 do 24. května 2017. Od 6. prosince 2017 jsem byl předseda vlády České republiky, od 24. ledna 2018 v demisi. 6. června 2018 jsem byl znovu jmenován do funkce a pověřen sestavením další vlády.

Tudíž ten paragraf v této části použít NEJDE 😂 Slyšel jsem, že se prý takové základy učí už v prvním ročníku na právnických fakultách.

Pan profesor Jiří Chýla k tomu napsal blog. Určitě si ho přečtěte. Dával jsem ho v týdnu na Facebook. Je pro mě neuvěřitelné, že se ještě někdo objektivně, odborně a hlavně veřejně dokáže podívat na tuhle problematiku. Pan Chýla je odvážný člověk a doufám, že za svůj názor nebude perzekvován.  

Víc se k tomu nechci vyjadřovat, protože mám jen stejně obecné informace jako vy. Klára Dostálová už za Ministerstvo pro místní rozvoj svoje řekla. 

A všem případným hejtrům chci jen připomenout, že odpověď Evropské komisi prý připravovalo několik ministerstev a řídících orgánů. 

Je to fakt směšné s tím zákonem o střetu zájmů, který se v průběhu svého projednávání změnil na lex Babiš. Za dva roky v téhle zemi došlo k 20 tisícům případů porušení povinnosti podat majetkové přiznání. Já jsem ten zákon neporušil, ale Evropská komise se na mě stejně zaměřila. Takže radši ještě jednou to zopakuju: za dva roky 20 tisíc případů porušení. Právě taková je podle Ministerstva spravedlnosti bilance novely zákona o střetu zájmů, která v praxi funguje od září 2017. Nejčastěji povinnost porušují komunální politici. Takže očividně jedním z mála, který se tím zákonem řídil a řídí, jsem byl já. Přečtěte si k tomu celý článek na iRozhlasu, co jsem dal v týdnu na Facebook.

Ve střetu zájmů jsou paradoxně i někteří komunální politici z Městského úřadu v Černošicích, který o mém střetu zájmů rozhoduje. Dokonce místostarosta Černošic Petr Wolf natvrdo prohlásil, že nesouhlasí se zveřejňováním příjmů politiků na internetu! Dávám vám k tomu článek za chvilku na Facebook.

Teď už jen ve zkratce.

Fotky a video z oslav Slovenského národního povstání jste viděli. Taky z výstavy Voda a civilizace, kam vás srdečně s Richardem Brabcem zveme. V týdnu jsem ještě byl na poradě českých velvyslanců, kteří reprezentují náš stát po celém světě. Mluvil jsem s nizozemským ministrem zahraničí Stefem Blokem. S Holandskem máme mnoho společného, ale na přerozdělování migrantů se prostě neshodneme. Jednal jsem i s irským místopředsedou vlády Simonem Coveneyem, který je i ministrem pro brexit. Zajímavé je, že tam mají menšinovou vládu a s opozicí nějakou formu dohody, požádal jsem o její zaslání. Po telefonu jsem mluvil s Borisem Johnsonem. Řekl jsem mu, že Evropská unie není jen Německo a Francie, kde jednal o brexitu, ale i V4. Takže jsem ho k nám pozval a navrhnul jsem mu, že zkusíme brexit společně s premiéry V4 probrat. Budeme hledat řešení, které by uspokojilo všechny. A taky, ať přijede ochutnat naše skvělé české pivo. V Bruselu se pořád jedná o tom, jak bude vypadat nová Komise, naše vláda schválila Věru Jourovou jako kandidátku za Českou republiku a já jsem to hned napsal paní Ursule von den Leynové. Pak jsem jí i volal, a byl to už náš třetí telefonát, abych jí znovu řekl, že Věra je skvělá kandidátka a jako vice prezidentka Komise by určitě výborně reprezentovala region střední a východní Evropy. Taky jsem se začal chystat na cestu do Turecka, kde chci podpořit české obchodní projekty a otevřít jim dveře. Budu se i snažit řešit dědictví tradičních demokratických stran, tím myslím kauzu České exportní banky a elektrárny Adularya, kde můžeme přijít až o 14 miliard. Cestou zpátky z Turecka to vezmu přes Budapešť a povečeřím s premiéry Viktorem Orbánem, Peterem Pellegrinim a se srbským prezidentem Aleksandarem Vučićem. Pak vystoupím na mezinárodním demografickém summitu s projevem o stavu v ČR a o naší rodinné politice. Náš cíl jsou tři děti v rodině. O tom jsem vám napsal nedávno docela dlouhý report. Zastavím se i na našem českém velvyslanectví, kde pozdravím 50 našich starostů, kteří budou v Budapešti na Setkání českých a maďarských partnerských měst a obcí.

Tak jo. Pro dnešek celý. Přeju krásnou neděli.Čau lidi, dneska jsem se probudil jako každý den ve 4.30, koukám na mobil, kdo mi napsal, tak jako to teda děláme všichni a nedělejte, že ne - a došlo mi, že vlastně začínají prázdniny. Tak nejdřív jednu věc, vy všichni, kdo jedete pryč, si uložte do mobilu tohle číslo: 800 280 281. Nejlíp teď hned. Znáte to, jak to neuděláte hned, tak to pak už neuděláte nikdy. Je to super služba, operátoři vám tam poradí, jak se vyhnout kolonám. 

Taky si přidejte na Facebooku nebo na Twitteru Ředitelství silnic a dálnic - ŘSD, je tam každých několik hodin nová informace o tom, kde se právě maká na silnici a jaká jsou omezení. Oba odkazy zveřejňuju ještě zvlášť. Dával jsem vám doteď věci do komentářů, ale je jich tam pak už tolik, že se to těžko dohledává. Hlavně, když tam lidi teď házejí recepty. Nebudete tomu věřit, ale já to teď čtu, ukazuje mi to kolega na počítači, a teda za mě o dost lepší než ty pořád stejné antibabiš hejty klasika. Zaujal mě hlavně recept na „hermelín v bramborovém těstíčku zdobený usekanou petrželkou“ ❤️ Děkuju všem dobrým lidem, že se mnou sdílí to dobré ze svého života. 

Jo, a pokud si to ŘSD zalajkujete na Facebooku, tak si dejte odebírat upozornění. Dělá se to tak, že přijdete na tu stránku, najdete nahoře čudlík „Sleduji“, přes ten přejedete myší a vybrat „Upozornění: Zapnuto“. A po návratu z dovolené si to můžete zase vypnout.

A taky BESIP, tam dokonce dávají info z chorvatských dálnic a přechodů, najdete tam i radu, jak si koupit ENC krabičku na mýto 🇭🇷 Ministr dopravy Vladimír Kremlík spolupracuje s rádii a snaží se lidi informovat, jak jen to jde. Přeju vám všem šťastnou cestu. Ať letíte, jedete někam daleko nebo třeba jen na kole na chatu. 

A kdo jste už dorazili, tak vám vzkazuje Alena Schillerová, ať dáváte pozor při výběru z bankomatu. Až na vás vyskočí možnost vybrat hotovost se směnou, tak to vždycky odmítněte. Kurz je vždycky horší než ten, který používá vaše banka. Takže odmítnout, a je to.

A když už jsme u Aleny Schillerové, podařil se jí majstrštyk, ke kterému jí moc gratuluju. Ušetřila našemu státu 220 milionů korun při nákupu aut. Dala totiž dohromady 139 státních institucí, které potřebovaly obměnit 1370 aut a vyjednala za ně lepší cenu, než kdyby to kupoval každý zvlášť. O 24 procent níž, než je v ceníku, u větších aut dokonce o 35 procent níž. A to jsou už pořádné peníze v těchhle objemech. Schválně koukněte k Aleně na Facebook, dala k tomu video.  

Centrální nákupy byla jedna z hlavních myšlenek, které jsem přinesl v roce 2014. Od té doby jsme díky nim ušetřili všem daňovým poplatníkům 6,4 miliardy. A jen za loňský rok ušetřila naše ministerstva 1,7 miliardy. Při centrálním nakupování taky šetříme čas a energii úředníků, odpadá spousta papírovaček. A budeme v tom pokračovat a zlepšovat se. Čekají nás nákupy software, techniky nebo třeba elektřiny.

Ještě jedno video Aleny Schillerové vám sem hodím. Je to její projev ve sněmovně, kde se opozice snažila vyvolat hlasování o nedůvěře a shodit vládu. V době, kdy se naší zemi daří jako nikdy předtím. Super nápad. To by lidi určitě ocenili. Voleb není nikdy dost, že jo.

Všichni jsme věděli od začátku, že to k ničemu nebude. Že jen ztratíme pracovní den nás a všech zaměstnanců, co pracují ve sněmovně. A je jich fakt hodně. No, byl to doslova zabitý čas. Poslanci čekali na mikrofon jak ve frontě na maso. O půlnoci si jeden začal stěžovat na Twitteru, že se už nikdo na jeho krásně připravený projev v televizi asi nepodívá 🙈 Nakonec to trvalo 17 hodin. A fotografové si pořádně vychutnali každého, kdo to nedal a usnul na desce nebo kolegovi na rameni. Nedivím se jim. Ani těm, ani těm. Výsledek? Nula. Ale aspoň mohla Alena Schillerová zrekapitulovat, jakou že vládu se to snažila opozice shodit. 

Česká republika a její hospodářství se za dobu, co jsme u vlády, vyšplhala v mezinárodním žebříčku důvěryhodnosti na úroveň Belgie a Velké Británie. Jen 2 země, z těch 28, co jsou v Evropské unii, loni dosáhly menšího veřejného zadlužení a vyššího přebytku než my. A tenhle rok čekáme, že zadlužení vůči HDP znovu klesne a budeme v přebytku vůči HDP 0,3 procenta. 

Alena Schillerová to všechno hezky shrnula v projevu, tak koukněte na video, co dávám do dalšího příspěvku.

Předminule jsem vám psal hlášení narvané fakty a čísly, jak zvyšujeme peníze na investice, důchody, školství, vědu, výzkum, obranu. Paní ministryně Schillerová odpracovala na návrhu rozpočtu s kolegy ze sociální demokracie stovky hodin. Absolvovala desítky schůzek a náročných jednání. Dokázala návrh rozpočtu vybalancovat tak, aby vůbec takové navyšování bylo možné. 

To, že se ministři za ČSSD při hlasování o rozpočtu zdrželi, nás proto dost překvapilo. I když to ještě není konečná podoba rozpočtu, už teď obsahuje stěžejní vládní priority. Během léta si Alena Schillerová nad návrhem znovu sedne se všemi ministry a věcně se o něm s nimi pobaví a všechny požadavky si nechá zdůvodnit. Potom se o nich budeme bavit na vládě. 

Na pondělním jednání vlády ministři požadovali celkem 20 miliard navíc. To je docela drsný. I to, že 18,5 miliardy z této částky požaduje právě náš koaliční partner, který ale má největší problém s šetřením peněz ve svých rezortech.

A my? My ŠETŘÍME. A o tom jsem vám už taky psal. O úsporách na provozu státu, o tom, že Alena Schillerová všem resortům zkrátila provozní výdaje o 10 procent. Hlavně na nákupu materiálu, vody, paliv a energií nebo služeb. Díky tomu ušetříme 3,1 miliardy ročně. Taky jsem vám psal o tom, že další peníze ušetříme na “mrtvých duších”, tedy pracovních místech ve státní správě, která existují jen na papíře. A zeštíhlujeme státní aparát o 10 procent u ústředních orgánů ministerstev, o 5 procent u organizačních složek státu a o 3 procenta u příspěvkových organizací, zaměstnanců soudů, státních zastupitelství, civilních zaměstnanců v bezpečnostních sborech a dalších. Polovinu ušetřených peněz si necháme jako motivační prostředek pro zbylé zaměstnance.

Samozřejmě nerušíme pracovní místa příslušníků bezpečnostních sborů, vojáků z povolání nebo pracovníků v regionálním školství. I tak se ale počet míst sníží o nějakých 5700 a my ušetříme zhruba 1,7 miliardy.

Rozhodně Aleně Schillerové věřím, že další desítky miliard těžko někde najde. A stoprocentně s ní souhlasím, že třeba požadavky kolegyně Jany Maláčové z Ministerstva práce a sociálních věcí ve výši dalších neuvěřitelných 11 miliard jsou prostě nereálné. Je potřeba ten návrh probrat věcně a mít reálné představy, co jde a co ne. Státní kasa je díky nám v lepším stavu, než byla kdy předtím, ale není bezedná.

Už jsem si zvykl, že každý náš úspěch opozice zpochybňuje. Takže mě trochu šokovalo, že jsme dostali během toho 17hodinového pásma ve sněmovně pochvalu. Pan Pavel Bělobrádek, který přede mnou dělal šéfa Rady pro výzkum, vývoj a inovace, nás pochválil za aktivitu v podpoře vědy. Sice si rýpnul, že jsem ještě před pár lety byl velký kritik našeho výzkumu a že mě k tomu dostal až můj místopředseda v RVVI Karel Havlíček, ale jinak naší práci fakt ocenil. 

Já se ale pořád učím, nejsem konzerva. Když se v něčem mýlím, tak to rád přiznám. Proto se obklopuju lidmi, kteří jsou ve svých oborech chytřejší než já. 

Jako ministr financí jsem se soustředil, aby byl náš stát ekonomicky stabilní a z principu jsem nevěřil nikomu, kdo za mnou chodil s požadavky na desítky miliard. Dneska chápu, že investice do vědy se nám jednou vyplatí. Dva roky navštěvuju s Karlem Havlíčkem a dalšími experty výzkumná centra, vědecká pracoviště, univerzity a odborné konference. Stal ze mě díky tomu velký obhájce vědy a podpora inovací je teď pro mě priorita. Je to jediná cesta, jak dosáhnout v budoucnu prosperity a nezávislosti pro naši zemi. 

A tenhle týden jsem měl zase pěkně narvaný schůzkami s vědci a inovátory. S Karlem Havlíčkem jsme zajeli na Evropské fórum pro vědu, výzkum a inovace v Drážďanech. Pozval mě tam osobně můj přítel a velká osobnost evropské politiky posledních třiceti let Wolfgang Schäuble, šéf spolkového Sněmu. Celou akci jsme zahajovali ještě s polským premiérem Mateuszem Morawieckim, se kterým mám taky skvělý vztah. 

Byla to úplná smršť, co všechno se nám podařilo absolvovat během jediného dne. Dával jsem vám k tomu plno fotek. Vystoupili jsme na vědecké konferenci. Navštívili nejvýznamnější evropskou výzkumnou organizaci Fraunhofer-Gesellschaft, kde jsme potvrdili otevření její první české pobočky na Vysoké škole Báňské v Ostravě. Podívali jsme se do supermoderní továrny Volkskwagen na výrobu elektrických aut. Setkali se se čtyřmi úžasnými startupy. Navštívili technickou univerzitu a nakonec si ještě prohlídli protonové centrum. 

A všude jsme propagovali naši strategii Czech Republic: The Country For The Future.

Pokračovali jsme i doma. Přišlo další kolo setkání s garanty inovační strategie, příprava na podzimní nálož v podpoře startupů, dojednání česko-saské inovační platformy, jízdní řád zavádění 5G, a na Radě vlády pro výzkum vývoj a inovace jsme schválili novou metodiku hodnocení výzkumu pro vysoké školy. Jde o to, že peníze už nebudou vědci dostávat za množství článků, ale za jejich kvalitu. A ještě jsme projednali další kroky v zavádění umělé inteligence. 

I když jsme museli ve sněmovně prodělat to šílenství, o kterém jsem vám psal na začátku, a trvalo to do 4 hodin ráno, nic ze slíbených akcí jsme nezrušili. Akorát jsme teda nemohli jít spát, protože hned potom přišlo další kolo jednání s mobilními operátory. Český telekomunikační úřad konečně vypsal dlouho očekávané podmínky aukce na čtvrtého operátora. Určitě sledujete, že trh se začal hýbat a že se konečně daří tlačit cenu za data dolů.

A ještě jedna úžasná vědecká návštěva. S ministry Karlem Havlíčkem a Robertem Plagou jsme vyrazili na České vysoké učení technické v Praze, kam jsem svolal setkání s jejich výzkumníky a skvělou ředitelkou základní školy Neštěmická v Ústí nad Labem, paní Marií Čápovou. Slíbil jsem jí totiž, že jí pomůžeme se zaváděním robotů do výuky. Ano, slyšíte správně. V Ústí bude od podzimu sekundovat učitelům robot. Humanoid, jak mu vědci říkají. Bude to takový tandemový učitel, který bude v rámci výuky komunikovat s dětmi. 

Na ČVUT jsme si to vyzkoušeli, je to něco neuvěřitelného, roboti se pohybují po třídě jako ve sci-fi filmu a pomáhají pedagogům s výkladem látky. Robot se jmenuje Pepper, místo noh má podvozek, na hrudi tablet, kamery a 3D senzory. Další ukázka aplikace umělé inteligence, kterou naši lidi dokážou. Mimo využití ve školách funguje i jako průvodce v muzeu, informační kiosek na letištích a jak jsem to tak pozoroval při vyslovování důvěry ve Sněmovně, docela by se nám hodil i do politiky.

No, radši pojďme dál.

Jak víte z mého CV, dělal jsem před víc než 30 lety zástupce podniku zahraničního obchodu. Prodával jsem komodity na cizích trzích. Takže mě vždycky baví setkávání s ekonomickými diplomaty. Tenhle týden se jich do Prahy sjelo několik stovek a já se s nimi potkal na Ministerstvu zahraničních věcí. Byla to skvělá debata. Dokážu se do jejich role vžít, vím, jak je to náročné a hrozně si jejich práce vážím.

Jo a vzpomínáte, jak jsem slíbil, že do prázdnin představíme Národní investiční fond? Že dostaneme za stůl velké banky a firmy a že se pokusíme udělat speciální fond, do kterého přispějí korporace? Z něj chceme hradit investice národního významu. Silnice, nemocnice, školy. Nikdo nám to tehdy moc nevěřil, finanční analytici se nám vysmívali, opozice tvrdila, že to je nereálné, komentátoři se trumfovali, kdo to shodí víc. Klasika. 

My ale sliby plníme. Vyjednávací tým jel dva měsíce skoro non-stop, měl nesčetně jednání s bankéři a stalo se něco, co nikdo, kromě nás nečekal. Tenhle týden, poslední pracovní červnový den jsme představili výsledek. Máme připravený fond, investiční radu a hlavně banky, které jsou připravené investovat. Bude to nějakých 6 až 7 miliard v první fázi, což nám pákovým efektem pomůže získat víc než 30 miliard korun. Ten pákový efekt totiž znamená, že na každou investici fondu poskytnou za výhodnějších podmínek komerční banky přibližně pětinásobek zdrojů.

Takže ještě jednou. My sliby plníme. I zástupci bank ocenili, jak konstruktivní debata to byla. Koukněte do tiskovky, kterou dávám do dalšího příspěvku.

No nic, koukám, že už docela dlouho píšu o vědě, inovacích, investicích, tak změním na chvilku téma.

Ministryně spravedlnosti paní Marie Benešová měla už druhé kolo jednání s Rekonstrukcí státu a vypořádávala s nimi jejich připomínky k novele zákona o státním zastupitelství. Bavili se o složení komise a způsobu, jakým bude pořádat výběrová řízení na státní zástupce. A taky o začátku účinnosti novely, kterou chce Rekonstrukce co nejdřív. Sama Rekonstrukce schůzku vyhodnotila jako velice těžkou, ale konstruktivní, a paní Benešová zase ocenila Rekonstrukci jako partnera na odbornou diskuzi.

A teď zdravotnictví. Tento týden jsme se s ministrem Adamem Vojtěchem sešli s prezidenty zdravotnických profesních komor. Byl tam Milan Kubek, prezident České lékařské komory, Roman Šmucler, prezident České stomatologické komory a Lubomír Chudoba, prezident České lékárnické komory. Jednali jsme o problémech ve zdravotnictví a roli komor.

Začal jsem taky řešit neúnosnou situaci ve Šluknovském výběžku, kde hrozí, že svůj provoz skončí Lužická nemocnice v Rumburku, protože je ve špatné ekonomické situaci. Hodně mi teď o tom píšete a já si uvědomuju, že tam teď lidi žijí v hrozné nejistotě, která musí co nejdřív skončit. 

My jsme problém vyřešili, teď je to v rukou Krajské zdravotní, která by nemocnici měla co nejdřív od města Rumburk převzít. Město by mělo zaplatit dluhy a Krajská zdravotní převzít aktiva a zaměstnance. VZP poskytne novou smlouvu. Není totiž možné, aby takhle klíčová nemocnice v regionu skončila a lidi se ocitli bez zdravotní péče. Řešili jsme i to, že by Krajská zdravotní mohla převzít nemocnici Litoměřice.

Jednal jsem o tom tento týden se zástupci starostů Šluknovského výběžku, Ústeckého kraje, Krajské zdravotní a pojišťoven. Domluvili jsme se, že k řešení přistoupí urychleně. Návrh, který pan ministr Vojtěch představil, je dobrý. Kromě zajištění fungování velké nemocnice, pojišťovny slíbily zajistit i dostatečnou síť ambulantní péče, jako jsou praktičtí lékaři či zubaři. Měla by v tom pomoct přeshraniční spolupráce s Německem. 

Zkrátka děláme maximum pro to, aby bylo o naše občany v tomto regionu z hlediska zdravotní péče postaráno, jako všude jinde v republice. Určitě vás budu informovat o dalším vývoji. 

Často vám píšu o tom, že zjednodušujeme stavební řízení. Posíláte mi stovky příběhů, jak bojujete se stavebními úřady, byrokracií, ale taky s politiky, kteří zneužívají svoje postavení. Třeba mi napsal pan ze Zábřehu, že aby se mohl napojit na plynovod, který mu vede před barákem, musí dodat 22 různých vyjádření, papírů, posudků.

Každá čtvrtá stavba se dneska dělá na černo, protože povolení je tak složité, že ho už nikdo častokrát neumí získat. Povolení stavby trvá v průměru 5,4 roku. U dálnic nebo železnic je to klidně i 20 let. Přitom máme 714 obecných stavebních úřadů, 606 speciálních stavebních úřadů, 4 vojenské stavební úřady, 9 báňských a další 4 speciální. Dobrej zmatek. Nejen stavaři, ale i úředníci jsou obětmi tohoto “systému.” Když mají něco povolit, musí se řídit 89 zákony. 

Podle 45 zákonů si u různých orgánů musíte zajistit vyjádření ke stavbě NEŽ VÁS VŮBEC PUSTÍ na stavební úřad. Podle dalších zhruba 20 zákonů musíte sehnat další doklady (průkaz energetické náročnosti, certifikáty, samostatná povolení, hluková studie, radonový průzkum, energetický posudek, povolení výjimek) a řídit se ještě 15 dalšími předpisy, ve kterých jsou stanovené požadavky, podle kterých musí projektant postupovat. Všechno je to rozdrobené v různých zákonech. 

Pak se divíme, že postavit školku nebo třeba studentské koleje trvá 10 let.

Je to fakt katastrofa. Výsledek práce předchozích vlád. Dvacet let před námi s tím nikdo nic nedělal. Dvacet let se mluví o změně, ale zatím každá novela zákona situaci jen zhoršila. Na tom se shodnou všichni. Plus někteří lidi, kteří tenhle systém zneužívali, se bojí, že přijdou o vliv, takže nám hážou klacky pod nohy, když se ho snažíme napravit.

Naše ministryně pro místní rozvoj Klára Dostálová má hrozně složitý úkol. Dát to celé do pořádku. Makají na tom stovky lidí. 

Na vládě jsme schválili jasnou strategii, podle které se jede:
Jedno podání s jednou dokumentací.
U jednoho úřadu, který všechno zařídí za vás. 
Výsledek bude jedno rozhodnutí, tedy jedno kulaté razítko. 
Přezkum do jednoho roku. 

Hned se pustíme do přípravy paragrafovaného znění. Do roka to musíme změnit.

Factfulness. Tuhle knížku jsem dostal od Billa Gatese, ale už předtím z ní byli nadšení moji kolegové a pořád o ní mluvili. Je to celosvětový bestseller a nedostal jsem ji jenom já, Bill ji daroval všem americkým vysokoškolským absolventům roku 2018. Jen tady v Česku to už je pátý dotisk. Faktomluva, deset důvodů, proč se mýlíme v pohledu na svět – a proč jsou věci lepší, než vypadají.

Všude na světě to lidi vnímají hůř, než jaké to je. Protože, jasně, média píšou HLAVNĚ o tom negativním. A samozřejmě i u nás lidi situaci vnímají mnohem hůř, než jaká je, právě teď, když se máme za celou naši historii z bezpečnostního i ekonomického hlediska nejlíp.

Knihu napsali Hans Rosling, švédský lékař a statistik, se synem Olou. Hans zemřel v roce 2017, ale Ola pokračuje v jeho díle a má fantastické přednášky. Pozval jsem ho do Prahy, dělali jsme na tom asi půl roku a byli velice rádi, že se nám povedlo najít termín.

Přijel jen za letenky bez nároku na honorář. Ubytovali jsme ho tak jako světové státníky, v krásném Lichtenštejnském paláci na Kampě. Ráno jsme měli snídani, kde jsme se bavili hlavně o současné Evropě, taky o Africe, kde jsem čtyři roky žil, migraci a dalších věcech. Pak věnoval přednášku pro členy vlády. Byli tam naši ministři se svými týmy a musím říct, že po celou dobu nikdo z nich nevzal do ruky mobil. Tedy po pravdě já ano, za což mě Ola slušně sjel. “Andreji, dávejte pozor, tohle je pro vás důležité.” A bylo. Ola přednášel i studentům Univerzity Karlovy.

Byla to jedna z nejlepších přednášek, co jsem viděl. Na tu knihu se určitě koukněte, odkaz na ni vyjde za chvíli tady u mě na Facebooku. Jak česky, tak anglicky. A jsou tam skvělé grafy.

Pomalu končím. 

V týdnu jsem byl na slavnostní recepci na Velvyslanectví USA u příležitosti státního svátku, který budou slavit 4. července, Dne nezávislosti. Přišel jsem se ženou i dcerou a bylo tam 2000 hostů 😳 Ve svém projevu jsem zdůraznil strategickou povahu česko-amerických vztahů a naše aktivní úsilí o jejich další prohlubování, zavzpomínal jsem samozřejmě také na svou návštěvu v Bílém domě i na nedávné setkání s manžely Trumpovými ve Spojeném království při připomínce D-Day. Bavil jsem se se spoustou hostů a taky se studenty, kteří odchází na desetiměsíční stáž do USA. Jsou z toho nadšení. 

Fotky z mimořádného setkání premiérů V4 jste asi viděli. Svolal jsem narychlo po smskách do Prahy Petera Pellegriniho, Viktora Orbána a Mateusze Morawieckého, abychom probrali obsazení vrcholných pozic EU. Shodli jsme se na kandidátech na post předsedy Evropské komise, kteří se nestaví k našemu regionu negativně. Naše představa není, že to musí být někdo ze střední nebo východní Evropy, měl by ale rozumět našemu regionu. Ne spitzenkandidát za každou cenu.

No a za chvilku odlítám na mimořádnou Evropskou radu do Bruselu, kde už o tom budeme jednat všichni premiéři evropských států. 

V úterý mě čeká schůzka s panem prezidentem a budeme řešit výměnu pana ministra Staňka. Určitě víte, že tím náš koaliční partner ČSSD podmiňuje setrvání ve vládě. Ujistil jsem všechny, že udělám maximum, aby koalice pokračovala, máme před sebou spoustu úkolů a musíme se fakt už domluvit na rozpočtu, o kterém jsem vám psal hned ze začátku tohoto hlášení. Je to názorový spor pana prezidenta a sociální demokracie o personálním obsazení postu ministra kultury. Je běžné, že se prezident vyjadřuje k navrženému kandidátovi. Dělali to Havel i Klaus. Chci, aby se to vyřešilo dohodou a řeším to aktivně. Pan předseda Hamáček mě v pátek požádal, abych tenhle problém urgentně řešil, já jsem pana prezidenta obratem požádal o dřívější termín a jsem rád, že mi vyhověl 🇨🇿 Schůzka proběhne už v úterý 2.7., i když původně měl pan Hamáček s panem Staňkem domluvenou schůzku s panem prezidentem na 12.7. Budu se pana prezidenta snažit přesvědčit, že musím postupovat podle koaliční smlouvy.

A teď jdu k Václavu Moravcovi. Jestli jste koukali, napište mi, jaké to bylo 🤓 Dík!Čau lidi, určitě jste tenhle týden četli x zpráv kolem Čapího hnízda. Bohužel k tomu nemůžu nic říct, protože ani já, ani mí právníci nemáme žádné rozhodnutí v ruce a vím jen tolik, co vy, takže to teď nebudu komentovat, není totiž co. Ale musím říct, že strašně moc děkuju za všechny zprávy, které mi píšete. Díky. Děkuju.

Hlášení? Tak jo. Čtyři dorty jsem dostal. Pěkně mě vykrmili. Tři dorty mi připravili na cestě po Turecku a jeden doma kolegové z klubu poslanců našeho hnutí, další na slavnostní večeři naší delegace v paláci u prezidenta Erdoğana. Vůbec mě nešetřili. Do toho samé státnické večeře a recepce. Blbý je, že jsem to neměl jak shodit. Nemohl jsem cvičit a většinu času jsem proseděl na jednáních, v autě a letadle, stihl jsem jen pár dřepů a kliků na pokoji.

No. Takže včera jsem už fakt musel do fitka. Vyznal jsem se trenérce ze všech svých hříchů, aby mi dala do těla. A potom jsem šel na Wannado Festival, kterému se donedávna říkalo Sporťáček. Viděli jste možná video, jak jsem si to rozdal na férovku ve veslování se synem. Taky jsem si zahrál florbal a vyzkoušel i kin-ball a zahrál si šachy. Jo, i u šachů se dá hubnout. 

Na Sporťáčka chodím pravidelně, taky jsem ho finančně podporoval. Vždycky jsem sportoval a jsem fakt rád, že jsme dotáhli do konce Národní sportovní agenturu. Koukněte za chvilku sem na Facebook, dám graf, jak navyšujeme peníze do sportu.

JENŽE. Potom jsem šel na Jack Daniel's Burgerfest. A tam se to zase zvrhlo. Lanýžové Burgery, batátové hranolky, churos a burčák. Sice jsem se takhle zprasil, ale aspoň jsem hodně chodil. Aplikace mi večer na mobilu ukázala 15 tisíc kroků. 

Pojďme už na hlášení. Napíšu vám, co jsem tenhle týden zažil na trase Praha-Rudná-Ankara-Istanbul-Budapešť-Praha.

Nejdřív ale, jasně. První školní den! V pondělí 2. září se z Facebooku na chvíli stalo docela fajn místo. Hrdé maminky a tatínkové dávali spoustu selfíček se svými prvňáčky. Bylo to milé. A pro mě to mělo ještě zvláštní význam. Jel jsem totiž s ministryní Alenou Schillerovou na základku v Rudné zahájit školní rok a taky otevřít novou krásnou přístavbu školy a obrovskou tělocvičnu, na kterou jsme pomohli sehnat peníze.

Rudná je typický příklad obce nedaleko Prahy, kam se stěhují mladé rodiny za zdravějším a klidnějším prostředím pro svoje děti. V roce 2000 tady žily 3 tisíce lidí, teď už jich je přes 5 tisíc. Stejně to vypadá ve spoustě vesnic okolo metropole, ze kterých se stávají malá městečka a základky kapacitně nestíhají. 

Já jsem už jako ministr financí zavedl dotační program na zvětšování kapacit základních škol a několikrát ho ještě navýšil. Od roku 2014 už jsme uvolnili 3,4 miliardy korun a do konce příštího roku bychom se měli dostat na 4,1 miliardy. Díky tomu základky ve 151 obcích kolem Prahy budou moct přijmout o 15.000 dětí víc.

Po mém vzoru začalo podobný program pro velké mateřské školky a školy dělat Ministerstvo školství, které do něj dalo asi 2 miliardy korun. Stále je to ale málo. Během otevření Rudné mě oslovila starostka obce Drahelčice, skvělá ženská a matka 5 dětí. Na vlastní kůži si vyzkoušela nedostatek míst v mateřské školce, její nejstarší dceři slibovali tam u nich místo tak dlouho, že už je holka v 7. ročníku na základce… Takových obcí je mraky. Paní starostka mi napsala dopis nejen o školce, ale i nápady, co dělat, aby rodiny měly 3 děti, což je jeden z hlavních cílů naší vlády. Proto se za ní rád vydám a budu s ní o tom debatovat.

V Rudné ještě dokončují práce na osmi velkých učebnách a několika menších. Za rok bude hotovo a budou moct nabrat o 200 žáků víc. Budou jich tam mít už 1000. Do školy investuje město, stát i kraj. Celkem 200 milionů korun. A my jsme s Alenou Schillerovou přijeli slavnostně otevřít novou jídelnu, multifunkční sportovní halu, zázemí a šatny.

Možná jste viděli video, jakou parádu nám v Rudné připravili. Holky krásně zpívaly, až jsem byl dojatej, mladí judisti se vůbec nešetřili a brutálně sebou řezali o žíněnky. Pan ředitel Pavel Kasal je taky dobrej frajer, nechal mě přede všemi házet na koš. Zaskóroval jsem teda napodruhé, tak nebyla až taková ostuda.

Jasně, že Rudná je jenom příklad. Pomáháme spoustě obcím a speciálně jsme vytipovali ty, kde je největší problém s nedostatkem míst na základkách. Čelákovice, Psáry, Jesenice, Ondřejov, Říčany, Úvaly nebo třeba společná škola pro Jenštejn, Podolanku a Přezletice. Peníze šly i do dvou okrajových částí Prahy Řeporyjí a Čakovic. Tam by mělo do roku 2023 vzniknout 115 nových učeben pro 3400 školáků.

Musíme mladým rodinám co nejvíc pomáhat a zvětšování kapacit školek a škol k tomu patří. Chceme přece, aby se lidi nebáli mít dvě a víc dětí. Jinak bude náš národ vymírat. Stejně jako celá Evropa. Je to hrozně důležité téma, tak se snad nebudete zlobit, když trochu přeskočím v čase a rovnou vám napíšu o Demografickém summitu v Budapešti, kam mě pozval Viktor Orbán, a až potom se vrátím k Turecku. 

Evropa vymírá. Jestli si někdo myslí, že bychom měli malou porodnost nahrazovat imigrací, tak je na hlavu. Protože jak říká bývalý australský premiér Tony Abbott: “Nejlepší migranti jsou naše vlastní děti.” Přesně tak to taky na summitu v Budapešti řekl: “The best migrants are our own children.” Kdo ovládáte angličtinu, tak rozhodně doporučuju článek, co dám za chvilku na Facebook.

Nikdo v Evropě teď nemá spolehlivý recept, jak zvýšit porodnost tak, aby naše národy nevymíraly. Je to minimálně stejný problém jako klimatická změna. Proto se v Budapešti koná Demografický summit, scházejí se na něm politici, vědci, nejrůznější osobnosti a předávají si nápady a zkušenosti. Je to už třetí ročník. Dva dny se simultánním tlumočením do 13 jazyků. Z Maďarů se stali lídři téhle agendy. 

Jsem taky strašně rád, že mi i vy často píšete vzkazy a dopisy s návrhy, co by měl stát dělat, aby se u nás rodilo víc dětí.

Suverénně nejlepší projev měl Viktor Orbán a sklidil opravdu velký potlesk. Překvapilo mě, jak vřelou odezvu měl i můj výstup. Kdo chcete, tak si dejte celý přepis, dám ho na Facebook. Citovala z něj prý všechna velká maďarská média.

Mluvil jsem hlavně o tom, že i když je střední Evropa právě teď skvělým místem, kde jsou ty nejlepší podmínky pro rodiny s dětmi, i tak vymíráme. Musíme to zvrátit. Dobrá země bude v budoucnosti ta, jejíž obyvatelstvo poroste i bez migrace ze zahraničí. Sarkastickým vtipálkům vzkazuju, že mám na mysli evropské země.

V České republice se rodí jen 1,7 dítěte na ženu, ale i tak máme nejvyšší porodnost z celé V4. Okolní země se snaží motivovat rodiny podobně jako my. Byty pro mladé, půjčky s nízkým nebo žádným úrokem, výstavba školek a jeslí, daňové úlevy pro rodiny s dětmi. Přišlo mi ale, jak jsem se bavil s ostatními řečníky, že u nás je podpora rodin na nejvyšší úrovni. Máme jednu z nejdelších rodičovských v Evropě. Radikálně zvyšujeme rodičovský příspěvek. Věci, které jsou u nás samozřejmost, až teď některé země zavádí. Třeba příspěvek na školní pomůcky.

Řečníků se za ty dva dny vystřídala spousta. Od politiků až po spisovatele a sportovce. Ti třeba mluvili o tom, jak se jim daří skloubit rodinný život a kariéru. Právě tohle je asi největší problém. Jak umožnit ženám, aby mohly mít kariéru a zároveň 3 nebo 4 děti? Vždyť u nás 70 procent lidí, kteří úspěšně dokončí vysokou, jsou ženy. Určitě to chce zavést mix prorodinných a zároveň prokariérních opatření, jako třeba flexibilní pracovní dobu, aby se ženy nebály, že přijdou o kariéru a zároveň měly odvahu založit vícečetnou rodinu. V Evropě tohle zatím nikdo neumí zařídit, takže jsem hrozně rád, že se toho Maďaři chopili a začali jsme spolupracovat na hledání řešení. 

Tak a teď už to Turecko. Kdo jste viděli zprávy, tak vás možná překvapilo, jak honosná byla ceremonie v Ankaře. Bylo to totiž nejvyšší protokolární přijetí. Spousta jezdců na koních před autem, nastoupené šiky vojáků a salvy do vzduchu. Před prezidentským palácem zahrála kapela českou hymnu, a já v turečtině pozdravil vojáky.

S prezidentem Erdoğanem jsem mluvil dvě hodiny na čtyři oči, protokolárně se tomu říká tête-à-tête, francouzsky hlava vůči hlavě. Sice se teď objevil skvělý článek, že “na čtyři oči“ není česky a že se to neříká, no to mě asi nečtou ☺ Já to říkám už roky. Kdo se zajímáte o češtinu, tak víte, že řeč se neustále doplňuje novými slovy. Nic, pojďme na jednání.

Ministr průmyslu a obchodu Karel Havlíček s tureckým ministrem pro energetiku Fatihem Dönmezem. Probrali jsme toho spoustu. Od spolupráce v NATO, obchodní výměny, vztahů EU a Turecka až po uprchlíky. K tomu si určitě dejte článek, co vložím za chvilku na Facebook.

A na řadu přišla i elektrárna Adularya, to nešťastné dědictví minulých vlád, které stojí daňové poplatníky obrovské peníze.

Adularya je už 10 let stará záležitost. V roce 2009 dvě státní firmy Česká exportní banka a Exportní garanční a pojišťovací společnost drsně podcenily rizika a poskytly tureckému provozovateli uhelné elektrárny úvěry za 12 miliard korun. Elektrárnu stavěly Vítkovice Power Engineering. Jenže jak investor, tak dodavatel se mezitím dostali do problémů. 

Vítkovice zinkasovaly peníze a zkrachovaly, aniž by se elektrárna rozjela, a turecký investor šel do nucené správy. Výsledek? Dluh naší státní bance 12 miliard, skoro dostavěná, ale nikdy nespuštěná elektrárna, kterou 700 lidí jen udržuje v jakémsi poloprovozním stavu, a kteří těží uhlí v nedalekém dole. 

Mezi Tureckem a Českem jsou kvůli tomu napjaté vztahy. Představte si, že než jsem přijel do Turecka já, vystřídalo se tady 30 delegací ČEB a EGAP. BEZVÝSLEDNĚ.

Takže jsem věděl, že jednání s tureckým prezidentem bude na tohle téma náročné. 

A taky bylo. 

Ale podařilo se mi to konečně urovnat a dostali jsme nabídku převzít za korunu všechna aktiva. Elektrárnu pak můžeme buď provozovat, nebo prodat. Musíme ji ale nejdřív doinvestovat a zprovoznit. A taky udělat analýzu kvalitu uhlí blízkého lignitového dolu.

Jasně, je to pořád jen jedna z variant, a my teď uděláme detailní kontrolu celé elektrárny. Ale důležité je, že se situace úplně otočila. Prezident Erdoğan jasně viděl, že to konečně někdo manažersky uchopil na nejvyšší vládní úrovni. Je to konec zákopové války, našli jsme řešení. S tím, že musíme zvážit všechna rizika.

Těch 12 miliard je teď čistá ztráta. Dáreček od minulých vlád pro nás všechny daňové poplatníky. Vlastně jeden z mnoha. Takovéhle nepovedené zahraniční projekty v České exportní bance, za které jsou zodpovědné tradiční demokratické strany, stály náš rozpočet už 40 miliard. A jsou tam další rizikové úvěry, které jsme zdědili.

Ale pokud do transakce půjdeme, získáme aktivum v hodnotě blízké dluhu. No a pokud všechno zprovozníme a dostaneme dobré podmínky spojené s odkupem energie, tak máme šanci získat část peněz zpátky. Teď už si to provozně přebírá Karel Havlíček s týmem svých lidí a s tureckým ministrem pro energetiku. Strategicky ale budu dál všechno řídit. Přece jen, dělal jsem akvizice celý profesní život. A jsme dohodnutí s prezidentem Erdoğanem, že se o projektu budeme průběžně informovat.

S prezidentem Erdoğanem jsem taky mluvil o případu Markéty Všelichové a Miroslava Farkase, dvou Češích, kteří byli v Turecku odsouzení za spolupráci s kurdskými milicemi a jsou považováni za teroristy. Požádal jsem prezidenta o jejich dřívější propuštění. Nemůžu vám k tomu říct teď nic bližšího, ale mám z jednání dobrý pocit. 

Z Ankary jsme odletěli do Istanbulu. Vystoupili jsme na dvou velkých podnikatelských fórech, byli v technologickém parku, podnikatelském inkubátoru a na Technické univerzitě Istanbul. Ta má 40.000 studentů, 13 fakult, a je jedna z nejlepších v Turecku a co se týče podpory inovací a technologií i jedna z nejlepších na světě. Je vidět, jak se Turecku jeho investice do vědy a výzkumu vrací. Už teď patří mezi lídry v regionu.

Jako všude se snažím pomoct nakopnout vzájemný obchod. S Tureckem to dělá 85 miliard korun ročně a já se už v Ankaře s prezidentem Erdoğanem domluvil, že uděláme všechno pro to, abychom to co nejdřív dostali přes 100 miliard. 

Na celé misi nás provázela početná podnikatelská delegace v čele s předsedou Hospodářské komory ČR Vladimírem Dlouhým a 35 zástupci českých firem. Měli jsme i hodinové setkání, na kterém jsme probírali konkrétní obchodní příležitosti, kde bychom mohli jako vláda pomoct.

Taky jsme spolu s Karlem Havlíčkem jednali s ministry obchodu, energetiky, průmyslu a technologií. Řešili jsme i kvóty na ocel a energetické investice. 

Turecká strana mě požádala, abych otevřel velký potravinářský veletrh CNR Food Istanbul. Deset našich výrobců potravin a potravinových doplňků tam mělo společný národní stánek, na který přispělo Ministerstvo průmyslu a obchodu a zemědělství. Karel Havlíček navíc projednal s šéfy tureckého obranného průmyslu zakázky našich firem pro tureckou armádu. Já jsem se potkal i s předsedou parlamentu a guvernérem provincie Istanbul.

Bylo skvělé si popovídat i s lidmi z velkých tureckých firem, které prodávají české výrobky. Třeba turecká Anadolu Group, která zaměstnává 90 tisíc lidí, obchoduje s tatrami, Yüce Auto zase v Turecku prodává škodovky.

O tatrovkách jsem mluvil i s prezidentem Erdoğanem, který sice zná líp ruské kamazy, ale já mu důrazně vysvětlil, že Tatra je nejlepší na světě. A v obrovské zemi, jako je Turecko, je potenciál na zakázky obrovský. Za pár měsíců se rozhodne, jestli Turci koupí 476 našich náklaďáků, mají zájem hlavně o vyprošťovací verzi. A naše vláda udělá všechno pro to, aby ta zakázka vyšla.

Po dalším neskutečně narvaném dnu jsme v Istanbulu sedli do letadla a vyrazili směr Budapešť. O Demografickém summitu jsem vám psal už na začátku, tak jen v rychlosti, co dalšího jsme tam stihli. Přímo pod pracovnou Viktora Orbána s nádherným výhledem na Budapešť jsme měli pracovní večeři. Já, Viktor, Peter Pellegrini a srbský prezident Aleksandar Vučić. Dvě hodiny jsme řešili hlavně možnost a rozhovory Srbska o vstupu do Evropské unie. Jsou ze všech balkánských zemí nejdál, mají splněných 19 z 35 přístupových kapitol. Srbsko je další skvělá příležitost pro naše firmy. A taky samozřejmě přijetí balkánských zemí do EU nám pomůže daleko líp bojovat proti ilegální migraci.

Na Demografickém summitu jsme měli i pracovní oběd, na který přišla taky bulharská vicepremiérka Marijana Nikolova a bývalý australský premiér Tony Abbott, o kterém jsem vám psal na začátku, a zástupci všech církví v Maďarsku.

V Budapešti jsem byl i na naší ambasádě. Máme tam nového pana velvyslance Tibora Biala a musím mu pogratulovat ke skvělé akci. Na ambasádě se totiž potkali starostové víc než 45 českých a maďarských partnerských měst a obcí a taky zástupci 14 českých firem, které předváděly svoje služby a produkty pomáhající právě obcím. Mobiliáře, čističky, nejrůznější inovace. Přijel i zlínský hejtman Jiří Čunek a dovezl koláčky a slivovici. Bylo to výborný.

Tak a teď co se dělo u nás doma.

Digitální daň. To je ta věc, za kterou nás pochválil i proslulý časopis Bloomberg. Idea je jednoduchá. Psal jsem vám o ní už několikrát. Když giganti jako Facebook, Twitter nebo Google vydělávají na našem území, tak by tady taky měli platit daně. Ministerstvo financí už dokončilo a poslalo vládě návrh zákona, který to umožní.

Zákon je napsaný tak, aby se týkal fakt jen velkých firem. Odhadem přinese do státní kasy 2,1 miliardy příští rok a v dalších letech 5 miliard ročně. Chceme tím dát i signál ostatním zemím, že už je nejvyšší čas se spojit a danění globálních firem řešit společně. Národním státům utíkají strašné peníze.

Když jsme u těch úniků, víte, že od začátku, co jsem se stal ministrem financí, bojuju za reverse charge. To je opatření, které by zabránilo miliardovým podvodům na DPHčku při přeshraničních transakcích. Je to problém celé Evropské unie. No a tenhle týden Evropská komise zveřejnila nová čísla, ze kterých je jasně vidět, jak prachy unikají. Říká se tomu VAT GAP. A označuje to část DPH, kterou někdo schválně nezaplatil, i když měl, a dluží ji státu. 

Takže se podržte.

Za celou Evropskou unii je tahle díra 137,5 miliard euro. Jo. Přes 3,5 bilionu korun, to znamená skoro třikrát víc, než je český státní rozpočet. Není to problém nějakého státu. Je to problém všech. Tyhle peníze chybí od Lisabonu po Košice. Mohly by se za ně stavět dálnice, nemocnice, školy, zvyšovat životní úroveň Evropanů. O tomhle od začátku mluvím.

Co mě strašně rozčiluje, že každý rok Komise oznámí tohle absurdní číslo a nikdo s tím nikdy nic neudělal. Já naopak věnoval prosazování řešení spoustu energie, vyjednával jsem, hledal spojence, napsal desítky dopisů. A taky jsem ukázal, jak bojujeme proti těmhle podvodům na národní úrovni. Zavedl jsem kontrolní hlášení a EET. Když jsem s tím v roce 2015 začal, bylo VAT GAP 19 procent. Do roku 2017 se nám to podařilo srazit už na 12,4 procent! Koukněte, co k tomu napsala Alena Schillerová na Facebooku.

Už jsem vám psal, že náš boj proti daňovým podvodům pochválila Národní centrála proti organizovanému zločinu, Nejvyšší kontrolní úřad i Nejvyšší státní zastupitelství. Schválně koukněte, kdo jste nečetli.

V Evropě jsou státy, které mají díru ve výběru pořád přes 30 procent, třeba Rumunsko nebo Řecko. Tady ale musím říct, že některé země se dokážou dostat skoro na nulu. A tam by se měla posunout i Evropská unie jako celek. Reverse charge by jí v tom výrazně pomohl.

Pojďme dál.

Zasedala Rada pro výzkum, vývoj a inovace. Tam byla spousta zajímavých věcí, jen pár vám tady naznačím, abyste to učetli. Třeba, že se s podporou vlády rozjela příprava výzkumného centra mezi našimi univerzitami a firmami a legendárním Fraunhofer Institutem. Připravil se projekt chytrého zemědělství mezi Českem a Saskem. Přijali jsme opatření v udělování víz, aby se k nám konečně mohli snadněji dostávat vědci, specialisti a vývojáři ze třetích zemí. Srovnáváme tak krok s nejvyspělejšími zeměmi. Konstatovali jsme, že návrh našeho zákona o investičních pobídkách schválil naštěstí senát a je škoda, že jsme ho neprosadili už dřív. Ale to by můj předchůdce a bývalý šéf CzechInvestu neměli kam chodit stříhat pásky. O investičních pobídkách jsem vám psal už v předchozích hlášeních.

Celé prázdniny jsme taky pracovali na přípravě spolupráce s Massachusetts Institute of Technology. Ano, s tou slavnou MIT, která je číslo 1 na celém světě. Když to dobře dopadne, tak do 14 dnů podepisujeme spolupráci. Podpoří studium našich doktorandů na MIT a vznik společných projektů. Na Radě jsme taky navrhli proslulého egyptologa a archeologa pana profesora Miroslava Bártu na nejvyšší vědecké ocenění Česká hlava. Další český vědec, známý botanik a publicista Václav Větvička získá na návrh Karla Havlíčka prestižní Cenu předsedy Rady pro výzkum, vývoj a inovace.

Měli jsme schůzku s vedením Mastercard a podepsali Digitální partnerství. Díky němu dá Mastercard našim živnostníkům ročně milion euro na digitalizaci, taky vybuduje hub pro technologické startupy a bude investovat do chytrých dopravních řešení v Česku. Za nás to podepsal Karel Havlíček, za Mastercard prezident pro strategii Michael Froman. Ten dlouhá léta i radil Barrackovi Obamovi s mezinárodním obchodem. Sympaťák a velký fanoušek naší strategie Czech Republic: The Country For The Future.

Měli jsme i schůzku s viceprezidentem Svazu průmyslu a obchodu Radkem Špicarem. Bavili jsme se hlavně o euru a důvodech, proč ho nebudeme zavádět, a taky o nové Evropské komisi a portfoliu pro naši komisařku.

Doprava. Elektronické dálniční známky jsou na obzoru. Zmizí konečně, promiňte mi to slovo, sajrajt na čelním skle. Od konce příštího roku si je budete moct kupovat v eshopu, mobilní aplikaci nebo na prodejnách. Stát tím uspoří 100 milionů ročně a řidiči samozřejmě čas a nervy. Koukněte tady na tiskovku Vladimíra Kremlíka.

Ministr dopravy taky jasně řekl, co si myslí o tom, že by se Pražanům měla zpoplatňovat jízda autem po městě. Přišel s tím pražský náměstek pro životní prostředí Petr Hlubuček ze STANu. Fakt výborný. Vladimír Kremlík mu na to řekl, že nic takového nebude. Já myslím, že ten návrh na “pražské mýto” byl jen jeden z dalších štěků do médií, protože pan Hlubuček ani našeho ministra dopravy nepožádal o schůzku… Článek o tom si můžete přečíst za chvilku tady na Facebooku. 

Už jen tři věci ve zkratce. Měl jsem ještě schůzku s panem Lukášem Heřmanským, novým prezidentem lyžařského svazu. Bude mít hrozně práce, třeba konečně pohnout se skokanskými můstky v Harrachově. Předchozí vedení s tím bohužel neudělalo nic. A to jsme o tom mluvili rok a půl. Osobně jsem se v tom angažoval. Na výjezdu do Libereckého kraje 13. března 2018 jsme seděli se všemi, kteří se touhle problematikou zabývají, za jedním stolem. Řekli jsme si úkoly, ale bohužel sportovci nesplnili ani jeden. Dokud všechny sportovní organizace z Harrachova nesdruží svoje aktivity do jedné firmy, není možné vytvořit žádný systémový plán finanční podpory rekonstrukce můstků. Je to škoda, protože skokanský sport má u nás tradici, kdysi jsme patřili na špici.

Byl jsem taky na recepci ukrajinské ambasády, kde jsem přednesl projev a probíral možnost setkání s ukrajinským prezidentem Volodymyrem Zelenským. A jednal jsem s předsedou Českomoravského odborového svazu pracovníků školství panem Františkem Dobšíkem. Navázalo to na pondělní jednání o platech s tripartitou. Naším úkolem je samozřejmě navýšení platů, protože v roce 2013 v rámci rozpočtu, který jsme za první koaliční vlády zdědili, byl průměrný plat pedagogů 25.320 korun. Už v tomto roce se dostaneme na 36.874 korun, příští rok na 41.681 a v roce 2021 podle programového prohlášení vlády to bude 45.350 korun.

To je dámy a pánové nárůst mezi roky 2013 a 2021 o 79 procent! 

U nepedagogů jsme začínali v roce 2013 na 12.059 korunách a tento rok to už je 21.015. Příští rok 22.459 korun a v roce 2021 je náš cíl 24.082 korun. Schválně koukněte na graf, co dám za chvilku na Facebook.

Zároveň jsme v rámci rozpočtu 2020 vyčlenili 1,738 miliardy na navýšení počtu učitelů, aby pokryli zvyšující se počet žáků. K tomu 30 milionů na dotační program obědů pro sociálně slabé děti.

Redaktorka Primy mě minule zkoušela z toho, jak zabezpečíme chybějících 6000 učitelů. Hledat učitele ale není naše role, ale škol a ředitelů. Náš úkol je celý sektor finančně podpořit, snížit byrokracii a dát větší kompetence ředitelům. A to taky i děláme. 

Mimochodem, strategie financování školství je popsaná v programovém prohlášení vlády na straně 14. 

Konec. Jo, fakt. Mějte se fajn.Čau lidi, dneska toho bude tuna. Sorry! Tady už turek nepomůže. Tohle bude chtít něco silnějšího. Nevíte, co to berou studenti během zkouškového? 😂  A to jsem od čtvrtka na dovolené na Krétě. Mimochodem, je tu moc hezky. Krásné moře, podle tenisového trenéra je na Krétě největší koncentrace jódu v Evropě. Působí to blahodárně na dýchání a celkově na tělo. Tak jsem zvědavý, co to se mnou udělá.

Tohle hlášení bude fakt dlouhý, tak vám dám na začátek malou upoutávku. Kdo se chcete dozvědět o klimatu, můžete jet hned od začátku. 
Pak mám pro vás situaci kolem rozpočtu a ČSSD. Vypadá to, jak kdyby chtěli naši partneři skutečně odejít z vlády... Torpédují náš zodpovědně připravený rozpočet. Tak jen zopakuju, co řekla natvrdo naše ministryně financí Alena Schillerová. Pak mám pro vás špionážní věci. Mossad!
K tomu klasika, D1. 
A pak i moje jednání s paní předsedkyní Evropské komise Ursulou von der Leyenovou. 
A kauza Eurovia, brutální průvan, který udělal Karel Havlíček na Energetickém regulačním úřadu.

Tak jedem.

Klima.

Zachytil jsem v médiích, asi stejně jako vy, že jsem změnil názor v pohledu na uhlíkovou neutralitu.

Nezměnil, akorát jsem po jednání s novou předsedkyní Evropské komise řekl novinářům, že na Evropské radě neproběhla odborná debata, byla to jenom vidina předvést se v New Yorku na klimatické konferenci tvrdším cílem bez debaty o dopadech na naši a evropskou ekonomiku a průmysl. Neřekli jsme hlavně, jak donutíme ostatní státy světa, aby následovaly Evropu.

Jak určitě víte, uhlíkovou neutralitu do roku 2050 jsem vůbec nepřipouštěl. Označil jsem ji za ekonomický nesmysl pro naši zemi a tu dohodu jsme proto logicky zablokovali. Teď se děje akorát to, že novináře upřímně šokuje, že jsem schopen se o ní i přesto bavit a neodmítat ji za každou cenu. No, za každou cenu… Samozřejmě, že otázka ceny je vždycky důležitá a také se k ní vrátím.

Tak fajn. Uhlíková neutralita. Od začátku totiž říkám, že kontext je širší, od začátku říkám, že musí proběhnout debata. Pořádná. Odborná, a všech, a pak se všechny státy světa do toho boje musí zapojit. Bez výjimky. Protože jestli v tom ale zůstane Evropa samotná, tak je to v rámci záchrany planety naprostý nesmysl. V tom se snad shodneme.

Něco vám řeknu. Já o tom teď hodně přemýšlím, čtu a mluvím. Už měsíce. S odborníky, aktivisty, klimatology, samozřejmě Richard Brabec. Záchrana přírody pro nás, a hlavně pro naše děti je pro mě priorita. Proto taky bojujeme za zachování vody v krajině, bojujeme proti suchu, dáváme miliardy, rozjíždíme speciální programy, jsme pořád v přírodě.

Ale taky studuju čísla. Fakta. Ta evropská versus celý svět. Je to takhle:

Zaprvé, Evropa produkuje pouze 9 % celosvětových emisí.

Zadruhé, Evropa snížila za minulý rok emise CO2 o 20 milionů tun, zbytek světa je 51krát navýšil. Na 1020 milionů tun.

Zatřetí, Evropa už párkrát zažila šílenství. Biopaliva, soláry, vždycky se rozjela plnou parou jedním směrem, a jak to dopadlo? U solárů všichni v Evropě zbankrotovali a všechno vyrábí Čína. To je jeden příklad.

A doufejme, že to samé se nestane s elektroauty. Mluví se o tom, že elektroauta jsou jediná spása, ale nedávno řekl nový šéf BMW, že je to prodělečný byznys.

A co letadla, lodě, chov skotu? Někteří fanatici už dokonce ani nechtějí mít kvůli emisím děti, teď se k nim přidal nepochopitelně princ Harry, že nechce mít víc než dvě děti, aby nezatěžoval životní prostředí, článek vydám za chvilku.

Do toho to fakt absurdní rozhodnutí Evropského parlamentu, který postupně od února 2014 až do března 2019 snižoval emise CO2 u nově vyrobených aut až o 80 %, znamená, že všechna auta se spalovacími motory vyrobená v roce 2030 by musela mít průměrnou spotřebu cca 2 litry na sto kilometrů, což samozřejmě NENÍ REÁLNÉ, a proto jsou automobilky nucené vyrábět elektroauta, aby to naředily.

A já nechci, aby celá Evropa zase narazila do zdi. A my s ní. Chci debatu. A měli by se zapojit všichni. V září na konferenci v New Yorku bychom měli najít způsob, jak donutit Čínu, Indii, Rusko, a USA, aby respektovali klimatickou dohodu z Paříže. Jinak Evropu převálcují v průmyslu, a může se stát, že ten bude mít tendenci se přestěhovat třeba do USA, kde už teď elektřina stojí 29 euro, zatímco v Evropě 55 až 60 euro za MWh, a planeta bude trpět dál úplně stejně. Možná hůř.

Ale když se shodnem, nastoupí do takové dohody Česko naplno, máte mé
slovo.

Už teď je jasné, že v roce 2050 chceme směřovat k 80 % uhlíkové neutrality. Víte, že by stačilo jen zavřít dvě hnědouhelné elektrárny, které v Česku máme a snížíme tím produkci CO2 jako kdyby u nás přestala jezdit celý rok všechna osobní auta?

Snadné, že?

Česko jde směrem k jádru, které je podle mě čistým zdrojem, s čímž souhlasila i budoucí šéfka Evropské komise Ursula von der Leyenová, když jsem za ní teď byl v Bruselu. Na Slunce a vítr, jak si myslí Německo, to bohužel neutáhneme. Každá země by měla mít svojí energetickou soběstačnost, svůj mix a sama si rozhodovat. O to jde i mně.

A případné vyšší klimatické cíle? Jasně. Můžeme se o nich bavit. Ale je potřeba brát realitu naší země. Vždyť ještě dnes 300 tisíc domácností stále topí na uhlí a my jim významně pomáháme alespoň tím, že dotujeme výměnu nových kotlů za ty staré.

A kolik tu jezdí ojetých aut? Změnit tohle všechno, to je hodně peněz, investic. Desítky miliard. I v tom už ale máme jasnou představu.

Ale nemůžou to platit daňoví poplatníci, stačí, že už všichni platíme solární tunel tradičních demokratických stran za tisíc miliard. Řekli bychom si o dodatečné peníze mimo evropský rozpočet. Z platformy pro uhelné regiony. Jsme na to připravení, máme argumenty. To by mohlo podle mě taky zásadně pomoct. Takže ano, i uhlíková neutralita v roce 2050 je pro mne téma. Velké téma.

Co říkám, je: pojďme se o tom bavit, pojďme hlavně nepodlehnout iracionálnímu šílenství, kterého je všude plno. Bavme se nad fakty a nad daty. Bavme se o podmínkách. Bavme se o tom, že za uhlíkovou neutralitu v roce 2050 budeme chtít peníze. Samozřejmě navíc nad náš rozpočet z EU. Velice logicky a racionálně. Bude nás to totiž stát desítky až stovky miliard korun.

Německé ministerstvo životního prostředí chce od roku 2020 zavést uhlíkovou daň, což je vlastně emisní povolenka na dopravu, která by zásadně zdražila pohonné hmoty v Německu. My tyto šílené nápady odmítáme a uhlíkovou daň určitě nepřijmeme. Stačí nám ten solární tunel, o kterém jsem psal před chvílí. Za emisní povolenky náš průmysl zaplatil už 37 miliard a v příštích deseti letech bude platit 230 až 260 miliard korun.

Tak. Tímhle jsem, doufám, tu debatu vykopnul a těším se teď na všechny, kdo mi k tomu budou mít co říct.

Zpátky na začátek týdne. Pan prezident odvolal na moji žádost ministra kultury pana Antonína Staňka. Jel jsem panu ministrovi poděkovat za jeho práci. Já osobně jsem s ním neměl nikdy problémy, podle mě je to slušný člověk a vážím si ho. Taky za sebe vybral dobrou náhradu. Ministerstvo dočasně povede ekonomický náměstek pan René Schreier, což má logiku, když se teď vyjednává o rozpočtu.

Zatímco jsme s panem Staňkem odpovídali na dotazy novinářů, a myslím, že to byla dobrá tiskovka, udělala si v tu samou chvíli tiskovku ČSSD k rozpočtu.

No co byste čekali.

Chybí jim tam 20 miliard, jaké si vymysleli na schůzi. Říkám si, sakra, co mi to jen připomíná? No jasně, hned mi blesklo hlavou. Špidla. Zdroje tu jsou. Politické trafiky. Plýtvání. Sekera po Sobotkovi. Státní dluh 394,2 miliard, když byl ministr financí. A ještě stačil se Špidlou utratit peníze z privatizace Transgasu 125,3 miliard, které chtěl Grégr na založení důchodového účtu.

Další rozhazování místo efektivního řízení. Paní Maláčová 11 miliard, pan Petříček 1,5 miliardy.

Nikdy nepochopí, co to je rozpočtová zodpovědnost. Šetřit na provozu je pro ně neznámý pojem. Není to prostě jejich DNA. Prostě jak řekla Margaret Thatcherová: „The problem with socialism is that you eventually run out of other people's money.”  Česky: „Problém socialistů je, že jim nakonec dojdou peníze i těch druhých.“

A dojdou jim vždycky. Těch 394,2 miliard dluhu nasekal ministr financí Sobotka, když HDP naší země rostlo v průměru o 5 procent ročně. To byl naprosto bezprecedentní ekonomický růst. A byl to přímo ekonomický zločin, jakou hospodářskou politiku tehdy nastavil. a to nemluvim o privatizaci...

V letech 2014–2018, když jsme dostali na starost finance my, rostlo HDP míň, jen o 3,6 procent a nám se přitom podařilo snížit státní dluh ke konci roku 2018 oproti roku 2013 o 61,3 miliard a veřejné zadlužení kleslo o 90,6 miliard.

No. A teď jsou ČSSD naši koaliční partneři a vymysleli další přemrštěné požadavky na státní rozpočet. Na začátku týdne mluvili o tom, že chtějí 18,5 miliard navíc pro svoje ministerstva. Na středeční tiskovce to ještě nafoukli. Teď říkají, že by chtěli už přes 20 miliard! Jasně.

Přitom nepřišli s žádnými návrhy na to, kde by se dalo ušetřit, aby se jejich neustále stupňující požadavky daly z něčeho zaplatit. Klasika.

Pokud bychom na požadavky socialistů kývli, stoupl by příští rok deficit na 62 miliard! Takhle se přece řídit stát nedá. Nemůžete pořád jen navyšovat výdaje bez toho, abychom snižovali výdaje na provoz státu.

Paní ministryně financí Alena Schillerová to řekla natvrdo. Tohle je torpédování státního rozpočtu v přímém přenosu.

Přitom předběžný návrh rozpočtu, který poskládala dohromady, a připomínám bavila se o tom se všemi ministry a makala na tom s kolegy od února, bez přestávky, plní naše společné vládní priority. Máme tam výrazné zvýšení důchodů, v průměru o 900 korun měsíčně. Je tam růst rodičovského příspěvku na 300 tisíc pro rodiče dětí do čtyř let, kteří ho budou k 1. lednu aktivně pobírat.

Máme tam navýšení platů učitelů o 10 procent, aby na konci volebního období vydělávali v průměru přes 45 tisíc korun, jak jsme slíbili. Počítáme v návrhu rozpočtu taky se zrušením karenční doby, což je hlavní téma sociální demokracie, kterou jsme vždycky chápali jako nutnou daň za to, že jsme spolu vstoupili do koaliční vlády. Je tam i spousta dalších sociálních opatření.

Víte, co by bylo fakt bizarní? Kdyby právě ČSSD shodila rozpočet, který vychází vstříc důchodcům a rodinám s dětmi. To by byla opravdu sociální politika, o které se nezdálo ani zakladatelům téhle strany.

Zatím to ale fakt tak vypadá. Svými nejnovějšími prohlášeními vystavuje naši zemi hrozbě neschválení státního rozpočtu a rozpočtového provizoria. Rozpočtové provizorium by znamenalo, že se omezí nejen výdaje na provoz, ale taky na investice a růst, které jsou tady od toho, aby posouvaly Českou republiku dopředu.

Přitom náš rozpočet nejenže rekordně investuje do lidí, ale je speciálně zaměřený i na ten růst. Výdaje na investice zvedáme o 13 miliard na rekordních 135 miliard. Z této částky půjde 85 miliard z národních zdrojů. Navíc navyšujeme podporu vědy a výzkumu na 48 miliard.

Paní Maláčová požaduje pro svůj resort dalších 11 miliard. Její Ministerstvo práce a sociálních věcí ale nebylo zatím schopné doložit podrobnější vysvětlení požadované částky, analýzu financování sociálních služeb ani financování problematických IT projektů. Vůbec. A naše ministryně financí ji o to žádala OPAKOVANĚ. A dodávám, že v našem návrhu rozpočtu jsme právě sociální výdaje navýšili o astronomických 52 miliard korun

Ohledně ministerstva vnitra. Mezi lety 2013 a 2020 narostly výdaje vnitra z 54,6 miliard na 76,2 miliard korun, to dělá skok 21,6 miliard. Když to vezmem podrobněji, výdaje hasičského sboru ve stejném období se navýšily o 3,1 miliardy, výdaje Policie ČR o 14,3 miliardy. A tady je hrozně důležité říct, že rozpočet Policie, stejně jako hasičů paní ministryně nekrátila. Všichni ostatní měli jasný pokyn ušetřit na provozu 10 procent. Policisté a hasiči jako jediní ne!

Panu ministru Petříčkovi prý chybí 1,5 miliardy. To se divím, vždyť jeho Ministerstvo zahraničí přece dostává pořád více peněz. V roce 2008 byly jejich výdaje 6,78 miliardy a v roce 2020 se navrhují ve výši 7,89 miliardy, což je o 16,3 procent víc, tedy o 1,1 miliardy. Pan Petříček ale požaduje další a další peníze. I přesto, že jeho ministerstvo, stejně jako vnitro a MPSV, není schopno utrácet ani ty peníze, které v rámci rozpočtu dostávají a dochází u nich akorát ke kumulaci nespotřebovaných výdajů. Chápete to?

Ministerstvo zahraničí vykázalo k 1. lednu 2019 nespotřebované výdaje za 2 miliardy korun, tedy čtvrtinu svého rozpočtu. Neuvěřitelné! V případě MPSV dosahují nároky z nespotřebovaných výdajů ke stejnému datu 9,7 miliardy, v případě Ministerstva vnitra 3,6 miliardy.

Teď nám ekonomika zpomaluje, i když ne nijak dramaticky. Kolegové z Ministerstva financí tento týden vydali novou makroekonomickou predikci, podle které by letos HDP měl stoupnout 2,5 procent, což je pořád slušné. Příští rok by to sice mělo být o něco slabší, růst HDP by měl být 2,3 procent, i to je ještě solidní. Rozhodně bychom ale neměli nic podcenit.

Vím, že je paní Schillerová bojovnice a bude do posledního dechu o rozpočtu jednat. Namísto vzkazů přes média si s jednotlivými ministry sedne k jednacímu stolu a probere konkrétní požadavky. Bude se bavit věcně nad podrobnou analýzou výdajů jejich kapitol – nejen o neustálém navyšování. Pobaví se s nimi taky o možnostech úspor provozních výdajů, jak se to snaží dělat ministři za hnutí ANO, kterým se daří ušetřit.

V hledání úspor jde přitom Alena Schillerová příkladem. Třeba tím, jak bojuje proti mrtvým duším. Psal jsem vám o tom několikrát. Jak si úřady vydržují tisíce neobsazených míst a z těchto peněz pak přilepšují svým stávajícím zaměstnancům. Paní Schillerová tenhle nesmysl srovnává se situací, že byste místo jednoho drinku museli zaplatit dva. Ten druhý za vašeho neexistujícího kumpána.

Na úterní vládě proto Alena Schillerová předložila novelu rozpočtových pravidel, díky které se výrazná většina těchto peněz po druhém měsíci neobsazenosti zaváže. Co to znamená? Abychom motivovali pracovníky, kteří musí agendu za neexistujícího kolegu odpracovat, zůstane úřadu zhruba 50 procent nákladů spojených s tímto neobsazeným místem a zbytek se prostě zablokuje. Zavázané prostředky se pak budou moct použít na neočekávané výdaje během roku nebo na vládní priority. Motivace úřadů vytvářet mrtvé duše tím skončí a státní kasa díky tomu ušetří 1 až 2 miliardy korun ročně.

To ale není všechno. V úterý přinesla paní Schillerová na vládu taky balíček, díky kterému budeme moct účinněji zakročit proti daňovým únikům velkých ryb a agresivnímu daňovému plánování. Všichni jsme o tom slyšeli. Agresivní daňové plánování je založené na přesouvání zisku, který by se jinak vytvářel a byl daněný na našem území, do daňových rájů. O to míň peněz mají obce, kraje i stát a všem se zmenšuje prostor pro zlepšování života lidí.

Návrh paní ministryně posiluje spolupráci se státy EU v boji proti tomuto šméčkování na daních včetně vyvádění zisků do zahraničí. Agresivní daňové plánování je stále propracovanější a využívá pohyb kapitálu a osob v rámci vnitřního trhu EU. Do toho jsou zapojení i zprostředkovatelé těchto obchodů. No a proto zavádí novela nový okruh informací, které si mezi sebou budou státy automaticky vyměňovat. Říká se tomu přeshraniční uspořádání. Díky novele získají daňové orgány jednotlivých zemí informace o činnosti a transakcích podezřelých subjektů, což jim umožní účinně reagovat na snahy o obcházení daní a vyvádění zisků do zahraničí.

Ještě když jsem byl ministr financí, mezi moje hlavní priority patřil právě účinnější boj proti daňovým únikům a agresivnímu plánování. A jsem moc rád, že se Aleně Schillerové na to podařilo takhle dobře navázat. A to neříkám jen já. Hned tři nezávislé instituce v posledních dnech totiž poukázaly, že se výběr daní v České republice zlepšil.

Nejvyšší státní zastupitelství ve své nejnovější výroční zprávě za rok 2018 napsalo pochvalu Daňové kobře a taky Finanční správě za její efektivnější kontrolní činnost díky opatřením jako je kontrolní hlášení nebo EET.

A co říká ve své výroční zprávě Národní centrála proti organizovanému zločinu? Podle ní se grázlové začali odklánět od podvodů na DPH jako vystavování fiktivních faktur nebo podílení se na karuselových podvodech. I tohle se stalo díky tomu, že jsme jim přiškrtili možnosti. Zvýšili jsme kontroly finančních úřadů a zavedli kontrolní hlášení.

Teď Nejvyšší kontrolní úřad. Co říká ve své zprávě o daních v České republice? V letech 2014–2017, jak sám píše, úspěšně naplňujeme cíle boje proti daňovým únikům a lepšíme se ve výběru daní.

To, že sociální demokracie nechtěla odejít z vlády kvůli tomu trapnému divadlu s výměnou ministra kultury bylo každému jasné, takže proto teď přišli s neexistujícím problémem, který se jmenuje „nedostatek peněz pro ministerstva sociální demokracie.

ČSSD vůbec nechápe, že si na vyšší výdaje musíme nejdřív vydělat. Já se už ani nedivím, oni to nejsou schopni pochopit. Někdy mám pocit, že k tomu nemají zřejmě potřebné vnitřní ustrojení, aby mohli tuhle jednoduchou myšlenku pobrat. Neměli se to kde naučit. Fakt mě štve, kolik svých členů zaměstnávají na ministerstvech, kde odčerpávají veřejné peníze.

Údajným kolapsem hrozí nejvíc právě Ministerstvo práce a sociálních věcí a Ministerstvo zahraničních věcí, které mají dlouhodobý a velký problém s efektivitou při vynakládání prostředků, s vykazováním a celkovou nepřehledností finančních toků.

Sociální demokraté vykládali poslední měsíc do médií, že kvůli problému na ministerstvu kultury nemůžou odejít z vlády, že svůj odchod zkusí zdůvodnit na základě požadavků na rozpočet. Problém, který ale veřejně prohlašují, neexistuje. Tečka. Výdaje státního rozpočtu v jejich rozpočtových kapitolách rostou pravidelně. Jak už jsem psal, hasičům i policistům přidávaly peníze na platy poslední tři vlády.

Ještě, než tohle téma ukončím, tak vás znova odkážu na Facebook, kde Alena Schillerová všechno hezky vysvětluje. Je to přehledné, jsou k tomu vždycky čísla a jasné argumenty. Projeďte si celý její týden. A rozhodně koukněte na video, vydávám ho za chvilku.

A teď něco úplně jiného.

Mossad! Jedna z nejlepších zpravodajských služeb na světě. V tom, jak je schopná likvidovat vysoce postavené extremisty, organizátory bombových útoků, náboráře sebevražedných atentátníků a další grázly, se jí asi nikdo nevyrovná. Budí oprávněnou hrůzu. A její operace po celém světě jsou legendární. Dopadení a postavení jednoho z nejhorších válečných zločinců Adolfa Eichmanna před spravedlnost. Přivezli ho z Buenos Aires. Legendární akce. Poprava “Kata z Rigy” Herbertse Cukurse v Uruguaji. Operace Boží hněv, která na různých místech světa udeřila na organizátory masakru olympioniků v Mnichově. Doporučuju samozřejmě stejnojmenný film Stevena Spielberga. Operace Entebbe, při které bylo zachráněno 102 rukojmích v Ugandě.

Pan Tamir Pardo dělal Mossadu 4 roky ředitele, pracoval v něm od roku 1989, samozřejmě předtím sloužil v izraelské armádě IDF, a teď velice úspěšně podniká v oblasti kybernetické bezpečnosti a já ho pozval, abychom se bavili právě o téhle nové válečné frontě, která se s nástupem internetu otevřela. Izraelci jsou v tom zřejmě nejlepší na světě. A chci se s ním bavit dál a zkusit spolupráci na jednom rezortu.

Tak a teď D1.

Celý týden se některá média bavila tím, že posunulo zahájení opravy dálnice D1 u Prahy a odložily noční uzavírky dálnice D1 u Mirošovic. Tak hlavně, zahájení opravy mimo víkend se odložilo na základě mé debaty s ministrem dopravy Vladimírem Kremlíkem a až následně s novým ředitelem Radkem Mátlem a bylo vyhodnoceno ze strany Ředitelství silnic a dálnic - ŘSD jako prospěšné. I když to některá média popisovala jinak, jak je samozřejmě zvykem. Náš cíl bylo neotravovat řidiče v době, kdy celá Evropa čeká nejhorší dopravní nápor v průběhu celých prázdnin.

Chtěli jsme a pomohli jsme řidičům. Doprava byla o víkendu na tomto úseku plynulá a bezpečná a bez větších problémů. Těžko si představit, jak by to vypadalo, kdyby se tisíce rodin snažilo dostat na dovolenou a zároveň byl úsek zúžený a makaly tam stroje. Vždyť hned, jak jsme v pondělí s prací začali, udělaly se kolony.

Bylo to správné rozhodnutí. I když teď řešíme, kolik bude odstávka stát. Společnost Eurovia jako zhotovitel obou staveb zveřejnila, že to bude několik milionů korun. Fantastické! Místo, aby byla solidární k řidičům, mluví jen o svých nákladech. A pokud vím, to vyčíslení vzniklých nákladů zatím na Ředitelství silnic a dálnic nepředložila a taky jí nebylo nic uznáno. Místo toho to hlásí do médií.

Pro zajímavost, náš stát se s Eurovií soudí o skoro 4 miliardy korun, mimo jiné i kvůli odpadkové dálnici D47, po které se v důsledku její „super“ práce nedá normálně jezdit a kvůli D8, kde si fakturují nějaké údajné škody. Měli by ale pochopit, že časy, kdy právník a PR agentura bývalého premiéra řídili stát v jeho neprospěch, jsou pryč.

Pojďme na evropské věci. V 8 ráno jsem se na Úřadu vlády sešel s paní komisařkou Věrou Jourovou, abychom spolu probrali, o které oblasti by se měla Česká republika v nové Evropské komisi ucházet.

Myslím, že jako eurokomisařka za ČR obstála se ctí. Měla velmi komplikované portfolio, které zahrnovalo spravedlnost, spotřebitele, ochranu osobních údajů a další složité problémy. Bojovala proti praní špinavých peněz a proti financování terorismu, zasadila se o celoevropskou ochranu obětí trestných činů a úspěšně obhájila novelizaci nařízení o ochraně dětí při přeshraničních sporech. Její největší legislativní úspěch pak byl tzv. New Deal for Consumers, který pomohl všem lidem, kteří po EU nakupují po internetu.

Ohledně portfolia si myslím, že by byla zajímavá oblast digitálu. Budoucí Evropská komise chce vrhnout svoje síly hned od začátku na revoluční technologie, jako je třeba umělá inteligence. Máme rozhodně co nabídnout a tato oblast by pro nás byla zajímavá.

Tohle všechno jsem představil nově zvolené předsedkyni Evropské komise paní Ursule von der Leyenové, za kterou jsem odletěl hned po setkání s paní Jourovou.

Myslím, že je pro naši zemi docela čest, že jsme u paní předsedkyně dostali termín jako třetí členská země. Hned za Francií a Polskem. Bavili jsme se s paní Leyenovou hodinu a čtvrt na čtyři oči, byla to velice příjemná debata. Jsem moc rád, že se takhle důležité funkce ujme velmi zkušená a inteligentní politička, která rozumí regionu střední Evropy a nebude se snažit přicházet s šílenými nápady, které občas od některých našich partnerů v EU slýcháme.

Chtěl jsem se s ní sejít co nejdřív po její volbě proto, abychom probrali nejen obsazení budoucí Evropské komise, tedy kdo bude místopředseda a kdo se bude starat o kterou oblast, ale taky její plány a představy o budoucnosti EU. Taky jsem jí chtěl vysvětlit osobně některé svoje názory a postoje, protože mezi čtyřma očima je to vždycky nejlepší.

Paní Ursula mluví anglicky, německy a francouzsky, já taky, takže jsme si mohli nerušeně povídat, a ani jsme si nevšimli, že jsme o skoro 20 minut přetáhli vyhrazený čas.

V EU nás v nejbližších měsících čekají dvě zásadní otázky, na kterých se musí všechny členské státy shodnout.

První je budoucí nastavení rozpočtu EU, kterému se říká víceletý finanční rámec, protože platí vždy 7 let. Ten současný byl vyjednávaný v roce 2012 Nečasovou vládou, která teda neodvedla dobrou práci.

Pro mě je zásadní, aby se rozhodování o investičních prioritách přeneslo blíž lidem. Jsou vlády, které nejlíp ví, kam peníze směřovat. Díky tomu můžeme zajistit, že evropské prostředky půjdou hlavně na vědu a výzkum, investice, do dopravní infrastruktury, dálnice a obchvaty, na boj se suchem a klimatickou změnou a vytváření nových zdrojů vody a její zadržování v krajině, čističky, regionální rozvoj, investice do menších obcí, obnovu kulturního dědictví. A ne na měkké programy, třeba na řešení problémů s nezaměstnaností, kterou má naše země rekordně nízkou, dokonce nejnižší z celé Evropy, nebo na různé semináře, workshopy, analýzy, ze kterých nic konkrétního nepadá.

Chápu, že pro některé státy EU, třeba ty jižní, je nezaměstnanost mladých lidí velký problém. Ale je důležité, aby Brusel vnímal specifika jednotlivých členských států a zohlednil jejich požadavky.

Taky je pro mě důležité, aby bylo na užitečné projekty v evropském rozpočtu vyhrazeno dostatečné množství peněz. Podle současného návrhu na 2021 až 2027 jsme totiž kráceni skoro o čtvrtinu oproti existujícímu období, přitom ale celý rozpočet EU se zvětšuje, i přes odchod Velké Británie, kterého já osobně lituju.

Paní Ursule jsem připomněl, že tohle není jenom český nápad, ale že si to myslí většina členských států EU. Ti se sdružují v takzvané skupině Přátelé koheze a na 5. listopadu jsem pozval všech 16 předsedů vlád této skupiny do Prahy, abychom se shodli pod mým vedením, jak si nový evropský rozpočet představujeme. Pan prezident mi na tuto důležitou akci odsouhlasil prostory Pražského hradu a já jsem za to vděčný. Máme se s čím chlubit. Paní Ursulu jsem pozval na návštěvu naší krásné země, lákal jsem ji taky na kladrubský hřebčín, který se čerstvě dostal na seznam UNESCO. Schválně koukněte, kdo jste to nezaznamenali, vydávám za chvilku.

Druhé téma, které jsme s paní Ursulou probírali, byl boj proti klimatické změně. O tom jsem vám ale psal hned na začátku, takže to tady nemusíme znovu rozebírat.

Taky přišla řeč na rodinu. Je neuvěřitelné, jak paní Ursula skloubila kariéru a 7 dětí. Takže jsme probírali i rodinnou politiku a porodnost v Evropě. Paní Leyenová byla úspěšnou ministryní pro rodinnou politiku.

Myslím, že jsme si dobře porozuměli, a těším se na spolupráci s touto inteligentní a vzdělanou předsedkyní Evropské komise.

Zpátky do Prahy. Byl jsem na marocké ambasádě na oslavě Dne Trůnu neboli státního svátku Maroka. Letos je to přesně 20 let, co v Maroku na trůn usedl král Mohammed VI. A taky je to 60 let, co naše země navázaly diplomatické vztahy. Vy víte, že je mi Maroko blízké. Já tam v 80. letech pracoval a jsem rád, že tuhle zemi objevili i naši podnikatelé a čile s ní obchodujeme. Je to náš druhý největší partner v Africe. S paní velvyslankyní Hanane Saadí jsme si také pochvalovali přímé letecké spojení mezi Českem a Marokem. Od dubna fungují už dvě pravidelné přímé linky z Prahy do Marrákeše a do Casablanky. To mě moc těší. Češi do Maroka jezdí rádi za dovolenou i za byznysem a tohle jim dost ulehčilo život.

No koukám, že jsem zase přetáhl, tak pojďme rychle. Ještě chci stihnout jednání vlády, protože to pěkně rozvířil pan vicepremiér Karel Havlíček. Rozhodl se okamžitě vyměnit tři z pěti radních Energetického regulačního úřadu (ERÚ). To je jedna z nejvlivnějších tuzemských organizací, která mimo toho, že reguluje ceny energetiky, taky ochraňuje zájmy zákazníků. Ve své strategii doslova uvádí, že posiluje ochranu spotřebitelů na všech úrovních.

To, že v ERÚ není všechno v pořádku a jeho vedení straní spíš subjektům, které má regulovat, než spotřebitelům bylo veřejným tajemstvím. Ovšem nikdo se zatím neodvážil do toho říznout.

Dokud nepřišel Karel Havlíček. A ten na to vzal motorovku.

Ve spolupráci s bezpečnostními složkami připravil neprůstřelné argumenty, na základě kterých vláda okamžitě a jednohlasně rozhodla o odvolání radních a současně jmenovala tři nové.

Na energetickém trhu to způsobilo rozruch. Na jedné straně velký aplaus, na straně druhé tvrdá kritika. Nedívím se, hraje se tu o miliardy.

Já krok Karla Havlíčka podporuju. Když nastupoval do úřadu, jasně sdělil, že nebude trpět jakékoliv ovlivňování a já jsem rád, že necuknul a potvrdil, že jsme protikorupční hnutí. Bude teď pod obrovským tlakem, ale jak ho znám, jemu to spíš vyhovuje.

Taky jsme schválili nový zákon o lobbování a tím splnili další bod ze svého programového prohlášení. Dosud takový zákon v naší zemi chyběl. Definuje, co je zákonem povolené lobbování, kdo jsou lobbisté a kdo lobbovaní. Klíčové je, že zavádí jejich registr, který bude veřejně přístupný.

Mějte se fajn.Čau lidi, tak pozor. Tohle není normální týdenní hlášení. Tohle je detektivka. Reálná story. Jak vám vždycky říkám, ať si uděláte kafe, tak tohle je na turka. A pořádně silného, kdysi jsme mu říkali "Smrťák".

Úterý večer. Právě skončilo nejdelší jednání v celých dějinách Evropské rady. Trvalo přes 50 hodin. Bojovali jsme o to, kdo bude dalších 5 let sedět na nejvyšších postech Evropské unie. 17 hodin denně. Díky tomu se nám podařilo to vyřešit za 3 dny. A to je zase rekordně krátký čas. Bojovalo se o hrozně moc. O to, jakým směrem se Evropa vydá, jaký vztah budou mít nejvyšší šéfové EU k naší zemi. Proto tak urputná diplomatická řežba. Proto jsem dopředu svolával ostatní premiéry našeho regionu do Budapešti a do Prahy, abychom dojednali společný postup. Dřeli jsme na tom.

S výsledkem jsem spokojený. Co, spokojený. Když si představím, kdo by teď byl kandidát na předsedu Evropské komise, kdybychom se nervali ze všech sil, tak mě fakt až mrazí. Takže jsem šťastný, co se nám povedlo. 

Výsledek? 

Porazili jsme nesmyslný systém spitzenkandidátů. A sám Jean-Claude Juncker řekl, že byl první a poslední spitzenkandidát v historii EU, tak snad má pravdu. S dohodnutými jmény jsem spokojený. Jsou to zkušení lidi a já věřím, že tihle lidi rozumí nejen Evropě, ale taky tomu, co potřebuje Česká republika a region střední a východní Evropy. 

V Bruselu jsem sedl do letadla a doma si konečně dopřál pár hodin tvrdýho spánku. A ráno jsem otevřel noviny. Zajímalo mě, co o našem úspěchu píšou. Někteří komentátoři opět nezklamali. Na jednání v Bruselu nikdo z nich nebyl. Ani nemohl. Dělo se samozřejmě za zavřenými dveřmi, kde jsme byli jen my, 28 premiérů a prezidentů, předseda Evropské rady, předseda Komise a vysoká představitelka Unie pro zahraniční politiku. I tak ale měli komentátoři jasno. Předháněli se v hodnoceních a spekulacích.

Jediné, co mě napadlo, když jsem si pročítal ty jejich sloupky, že byli na úplně jiném jednání než já. Nebyli tam a nebyli ani svědky všech těch přípravných jednání V4, vyjednávání s Donaldem Tuskem, kancléřkou Merkelovou, prezidentem Macronem, premiérem Contem a dalšími. To všechno probíhalo jenom mezi námi, premiéry a prezidenty, stejně jako desítky telefonátů a smsek. 

Takže, když dovolíte, já vám teď vylíčím, jak to doopravdy bylo. Jak funguje diplomacie v praxi, a jak se mi povedlo spolu s kolegy odvrátit naprostou politickou katastrofu pro naši zemi.

Do Bruselu jsme, stejně jako ostatní premiéři a prezidenti, přiletěli v neděli odpoledne. Všichni jsme jednali v menších kroužcích a s politickými frakcemi, než začala večeře, která měla být v šest, ale nakonec začala až po deváté. My jsme vlastně začali už v pátek večer v Praze, kde jsme s premiéry V4 diskutovali, jak na to půjdeme. O tom jste si už mohli tady přečíst minulý týden.

V pátek jsme se dověděli, že někteří kolegové, kteří byli od čtvrtka na summitu G20 v Ósace, a kterým se v zákulisí začalo říkat „Ósaka Gang“, už domluvili, kdo má všechny nejvyšší funkce obsadit. Bez nás. Zpunktovalo to Německo, Francie, Španělsko a Nizozemí za asistence končícího předsedy Komise a jeho spolupracovníků. Podle nich by bylo nejlepší, aby post předsedy Komise obsadil spitzenkandidát za sociální demokraty Holanďan Frans Timmermans, post předsedy Evropského parlamentu kandidát za evropské lidovce Němec Manfred Weber, post předsedy Evropské Rady měl připadnout Belgii a prezident Evropské centrální banky Francii. 

Hned mě napadlo: jeden Němec a dva z Beneluxu a jeden Francouz, to je fakt hodně silný kafe.

Jediná vysoká pozice EU, která v jejich dohodě nebyla obsazená, byl vysoký zástupce Unie pro zahraniční politiku. Tu asi chtěli nechat ostatním zemím, které se jejich tajné domluvy neúčastnily. Vzhledem k tomu, že je to asi nejslabší pozice ze všech pěti, a že je členských států EU celkem 27, když k tomu nepočítáme odcházející Británii, tak nám toho teda fakt moc nenechali.

Ale ještě dřív, než Evropská rada v neděli začala, se ukázalo, že tenhle “ósacký balíček” nemá skoro žádnou podporu. Nejvíc divné bylo, že ani lidovci z něj teda nebyli úplně nadšení. Nikdo moc nechápal, jak a proč to na druhé straně zeměkoule upekli.  

My jsme přišli na jednání Evropské rady s jasnými prioritami. 

Já byl dlouhodobě PROTI principu spitzenkandidátů a ostatní premiéři V4 jednoznačně taky. A přidali se k nám další. Na jedné lodi s námi byla hlavně Itálie, ale taky Estonsko, Lotyšsko, Malta, Kypr, Irsko, Rumunsko a Bulharsko.

Takže jsme tenhle návrh začali všemožně upravovat, ale Franse Timmermanse jako kandidáta na předsedu Komise se socialisté fakt nechtěli vzdát. Spousta z nás vůbec nechápala, kde se vlastně ten nápad, za každou cenu a na sílu tlačit sociálně demokratického spitzenkandidáta, vzal. Vždyť Evropská rada odmítla princip spitzenkandidátů poprvé už v únoru 2018, a od té doby jsme si řekli ještě mnohokrát, že to EU nepřináší nic dobrého, a že v něm vážně nechceme pokračovat. Znovu jsme si to letos potvrdili na zasedání v rumunském Sibiu i v závěrech z červnové Evropské rady. Ale jak říká můj kolega Viktor Orbán, spitzenkandidát je jako kočka, nemá jeden, ale nejmíň sedm životů, a zkouší to znovu a znovu.

Zpátky k jednání. Musím vám říct, že v neděli to teda moc hladce nešlo. Nejdřív jsme se do půlnoci dohadovali všichni najednou, pak to Donald Tusk utnul a zkoušel nás přemluvit po jednom. Bavili jsme se bilaterálně v menších i větších skupinkách a k jednacímu stolu jsme se vrátili v pondělí ve tři čtvrtě na osm ráno. 

Nespali jsme vůbec. 

Stále jsme se snažili najít kombinaci jmen, která by byla přijatelná pro všechny nebo aspoň pro naprostou většinu. Jenže mezi jmény se pořád objevovala hlavně ta z ósackého balíčku a premiéři ze sociálně demokratické frakce se odmítali pustit svého spitzenkandidáta na pozici předsedy Komise. 

Nedávalo to smysl, vždyť sociální demokraté ani nevyhráli evropské volby. Byli druzí, oproti minulému volebnímu období ztratili 32 křesel a třeba v České republice nezískali ani jednoho poslance. Přesto u mě ČSSD lobovala, abych Franse Timmermanse podpořil, i když v Evropském parlamentu nejsou vůbec zastoupení. Nemohl jsem to udělat, protože jednak zásadně nesouhlasím s principem spitzenkandidátů a jednak konkrétně u pana Timmermanse jsem prostě nedokázal uvěřit, že by mohl posunout Evropu dobrým směrem a že by při tom respektoval a podpořil Českou republiku a celý region střední a východní Evropy. 

Já na Evropskou radu nejezdím hájit zájmy ANO, ALDE nebo sociální demokracie, se kterou jsme ve vládě, ale v první řadě zájmy ČESKÝCH OBČANŮ a ČESKÉ REPUBLIKY, a ty pro mě byly neslučitelné s panem Timmermansem v pozici předsedy Evropské komise. 

V pondělí ráno konečně zazněla i jiná jména. Margrethe Vestagerová, Kristalina Georgievová, Ursula von der Leyenová, Joseph Muscat, Maroš Ševčovič, Andrej Plenkovič. 

Já osobně mám velkou důvěru v Margrethe Vestagerovou, myslím, že ona by byla skvělá předsedkyně Komise, ale bohužel jí nedokázali dostatečně podpořit pan premiér Rutte a pan prezident Macron, kteří vyjednávali za evropskou liberální frakci a soustředili se místo toho na svoje vlastní zájmy. 

Pan Rutte sice všem premiérům i na posledním setkání premiérů ALDE na můj dotaz říkal, že hlavní cíl je Margrethe Vestager jako šéfka Komise, a že Margrethe je naší jedinou kandidátkou, kterou bude prosazovat, ale ve skutečnosti se rval za Timmermanse a tím taky de facto blokoval Charlese Michela, aby řešil svoji politickou situaci doma. Docela podraz. No co už.

Podobné to bylo s prezidentem Macronem, který prosazoval hlavně francouzskou kandidátku Christine Lagardeovou na post prezidentky Evropské centrální banky, ale tam mi to tak nevadilo, protože my naštěstí NEJSME v eurozóně a hlasovat o ní budou ministři financí eurozóny.

Asi chápete, že to byl celkem masakr. V pondělí kolem poledne bylo jasné, že spitzenkandidát to fakt nebude. Premiéři V4 a já sám jsme jasně říkali, co nám vadí, a myslím, že hlavně díky nám, některým lidoveckým premiérům a italskému premiérovi Giuseppe Contemu, který vystupoval skvěle, to nakonec velké státy vzdaly. V4 má 65 milionů obyvatel, Itálie taky 65 milionů. Těch 130 milionů obyvatel je dohromady víc než čtvrtina populace EU a jejich zástupci vystupovali jednotně.

Já sám jsem vystoupil za celé trvání rady nejmíň 15krát, až si někteří, co čekali na udělení slova, stěžovali u předsedy Tuska 🙈 No jo no. Byl jsem rozčilenej kvůli způsobu, jakým s námi jednali. Socialisté vlastně ani nejednali, prostě ignorovali naše argumenty.

S Timmermansem nesouhlasilo i docela dost dalších premiérů států i velká část lidovecké frakce. Některým z nich ale začali nabízet nejrůznější výměnné obchody ve snaze skupinu oslabit. Po probdělé noci už jsme se nemohli posunout dál, a tak Donald Tusk vyhlásil pauzu do úterý dopoledne. 

Mělo se začít v jedenáct, ale hned po příjezdu do Bruselu ráno se znovu rozjela vyjednávání a dopadlo to tak, že jsme začali pracovním obědem ve čtyři odpoledne. Stálo to ale za to, konečně jsme se domluvili. Novou předsedkyní Evropské komise by se mohla stát stávající německá ministryně obrany Ursula von der Leyenová, pokud jí potvrdí Evropský parlament, předsedou Evropské Rady byl zvolen současný belgický premiér Charles Michel, kandidátkou na prezidentku Evropské centrální banky je Christine Lagardeová a budou o ní hlasovat ještě ministři financí eurozóny, a vysokým představitelem Unie pro zahraniční politiku se stane španělský ministr zahraničních věcí Josep Borell, pokud s tím bude souhlasit předsedkyně Evropské komise a Evropský parlament.

Co se týče harmonogramu, v polovině července by o paní Von der Leyen měl hlasovat Evropský parlament. Evropská rada sice vybírá kandidáta na post předsedy nebo předsedkyně Komise, nakonec ale musí tento kandidát nebo kandidátka dostat podporu od absolutní většiny poslanců. 

Evropských poslanců je celkem 751, takže pro musí být 376 z nich. Za Českou republiku jich máme 21. Ale bohužel ani ti nejsou jednotní. 

Právě hledání většiny v Parlamentu je hlavní důvod, proč je vyjednávání o postech tak složité. A v Parlamentu nemáme takový vliv jako v Radě, to snad kritici pochopí. Hlavní slovo v Evropském parlamentu mají lidovci (EPP) se 182 poslanci (z toho je Čechů 5), socialisté (S&D) jsou druzí se 153 poslanci (Čech ani jeden). Liberálů (Renew Europe) je 108 (z toho 6 Čechů). Premiéři V4 mají celkem 51 poslanců, polský premiér 27, maďarský premiér 15, já 6 a slovenský premiér 3. Každý z nás patří do jiné frakce, takže to pro nás není v parlamentu vůbec jednoduché, ale na Radě jsme byli jednoznačně tým, který držel spolu a měl velký vliv.

Většina se musí hledat ve třech největších politických skupinách. Politické frakce ovlivňují premiéry a snaží se prosadit své kandidáty, ale naštěstí ne všichni premiéři a prezidenti se řídí instrukcemi svých politických frakcí. Já mezi ně určitě patřím, a taky jsem to na Radě premiérovi Ruttemu jasně řekl, že za Českou republiku tam sedím já a ne ALDE a potažmo on za nás nemůže rozhodovat. Doufám, že Evropský parlament nakonec dojde k závěru, že návrh Evropské rady, pro který jsme hlasovali všichni až na Německo je velmi dobrý.

Taky mě mrzí, že mezi kandidáty nejsou žádná jména ze střední a východní Evropy, měli jsme ve hře dobré kandidáty, pana místopředsedu Komise Maroše Šefčoviče nebo premiéry Pellegriniho a Muscata, ale vlivní sociální demokraté v Evropské radě, je nakonec zařízli. Je to škoda, pan Šefčovič měl ještě v úterý ráno velkou šanci, ale ukázalo se, že pro socialisty byla pomsta za Timmermanse zásadní. 

Myslím, že to tolik nevadí. A hlavně pro nás, pro Českou republiku je nejdůležitější mít na místě předsedy Evropské komise, které je ze všech postů nejvlivnější, rozumného kandidáta, který nám nebude házet klacky pod nohy a rozdělovat Evropu, než abychom za každou cenu prosazovali jméno z východní Evropy třeba na vysokého představitele, který nemá tolik pravomocí a nemohl by toho pro nás moc udělat. 

Teď si musíme dát dobrý pozor na to, aby se geografická rovnováha vylepšila alespoň při jmenování místopředsedů Komise. Jsem rád, že odcházející předseda Evropské rady Donald Tusk po jednání s Ursulou von der Leyenovou napsal na svůj twitter, že nová kandidátka na předsedkyni Komise je vůči střední a východní Evropě přátelská:

"Great to meet @vonderleyen today, an excellent candidate for Commission President, a friend of Central and Eastern Europe, dedicated to the rule of law, and with a vision to keep the EU united."

Česky je to nějak takhle:
“Moc rád jsem se dnes potkal s paní Leyenovou, skvělou kandidátkou na Předsedkyni komise, přítelkyni střední a východní Evropy oddané zákonu, a s vizí udržet EU jednotnou.”

Trochu problém byla až do konce německá domácí politika. Koaliční SPD tento návrh odmítla… kvůli Von der Leyenové. 

Ano, čtete to správně, 

Německo mělo problém kvůli německé kandidátce na předsedkyni Komise. Kancléřka Merkelová se původně sociálním demokratům, se kterými má koalici ve vládě snažila vyjít vstříc s Fransem Timmermansem, ačkoliv nikdo z nás úplně nechápal, proč to vlastně dělá. Takže konzervativní kandidátka pro ně samozřejmě byla velký problém. Nakonec se naštěstí dohodli a stačilo, že se kancléřka Merkelová zdržela hlasování. Jinak návrh podpořili všichni. 

Jak jsem řekl, mám z toho výsledku radost. Hlavně proto, že se podařilo odmítnout princip spitzenkandidátů. To je jasný úspěch pro ČR. Nechtěli jsme vybírat pouze ze skupiny lídrů kandidátek do Evropského parlamentu, o kterých rozhodují stranické sekretariáty, protože to není stejně spravedlivé vůči občanům všech států, a hlavně ve Smlouvách o EU nic takového není. 

Ne Komise, ale Evropská rada je tu od toho, aby udávala politický směr. Kromě toho Frans Timmermans není jen spitzenkandidát, ale taky se opakovaně vymezoval vůči zemím střední a východní Evropy a má velmi silné názory na řešení migrace a multikulturalismus, se kterými většina lidí ve státech V4 nesouhlasí. 

Není možné, aby v čele Komise byl člověk, který takto Evropu rozděluje. Schválně koukněte na články, které o něm u nás vyšly. Dávám za chvilku sem na Facebook.

V médiích kvůli tomu slyším, že V4 má jen negativní agendu. Nesmysl. My jako ČR a V4 jsme se snažili konstruktivně zapojit do debaty a navrhovat i jiné kandidáty. Na to, abychom je prosadili, ale už dost silní nejsme, to je realita. Evropská rada, kde sedí 28 hlav států a vlád, je složitá instituce, a hledat v ní konsensus není vůbec lehké. 

Každý musí občas ustoupit, protože jinak by se Evropa nikdy nemohla pohnout z místa. Aby bylo tedy možné najít po dlouhých útrapách vyváženou dohodu, a nebyli jsme problémoví, nepožadovali jsme za každou cenu jednu pozici pro člověka z našeho regionu. Mimo to jsme ani na začátku neříkali, že aspoň jedna pozice by měla být rezervována pro náš region. Chtěli jsme hlavně někoho, kdo našemu regionu bude rozumět. A v tom je paní Ursula von der Leyenová mnohem lepší volbou než kterýkoliv spitzenkandidát. Za tím si stojím. Kromě toho ale budeme i dál usilovat, aby náš region byl dostatečně reprezentován ve složení místopředsedů Komise a dalších vlivných úředníků.

Buďme realističtí. Od vstupu ČR do EU před 15 lety vykonávali vrcholné posty pouze dva politici ze zemí střední a východní Evropy, kteří pocházeli navíc oba z Polska. Jerzy Buzek jako předseda Evropského parlamentu v letech 2009-2012 a Donald Tusk jako předseda Evropské rady v letech 2014-2019, zvolený ještě k tomu proti vůli Polska. 

Vliv, kterého se V4 podařilo dosáhnout při nominacích na nejvyšší posty v roce 2019, nemá v historii obdoby. V roce 2014 většina jednání ani neprobíhala v Bruselu a všechno bylo dohodnuté v hlavních městech velkých států, hlavně Německa a Francie. Ostatní jen přihlíželi, jak je velké státy válcují. A dneska? V4 má silný hlas a berou nás vážně, i když někteří prskají. Tak to je.

Tehdejší nominace Jean-Claude Junckera jako spitzenkandidáta v roce 2014 byla prosazená na sílu přes výslovný nesouhlas Spojeného království a Maďarska. Států, které tehdy z Jean-Claude Junckera nebyly vůbec nadšené, ale raději nakonec pod tlakem velkých států souhlasily, bylo víc. 

Tentokrát to tak nebylo, protože V4 dokázala jasně říct, co chce a dokázali jsme najít kompromis přijatelný pro všechny. Taky jsme to stihli mnohem rychleji. Už na začátku července máme jména na všechny posty. V roce 2014 se o kandidátech na předsedu Evropské rady debatovalo třikrát a Donald Tusk byl zvolený až 30. 8. 2014. Komise si po celé období od roku 2014 do roku 2019 snažila rozšířit pravomoci a místo toho, aby se soustředila na svoji hlavní roli strážce smluv o EU, se neustále snažila posílit svůj politický vliv a využívala k tomu úzký vztah s Evropským parlamentem. Teď se musíme vrátit k původním hodnotám a rolím institucí EU.

Česká republika NIKDY nehrála tak aktivní roli při klíčových vyjednáváních v EU jako teď. 

O naší reprezentaci v EU od roku 2004 do nástupu naší vlády bych tady radši nemluvil. Už jmenování prvního českého komisaře připomíná spíš fór. Kandidát Miloš Kužvart přijel do Bruselu na úvodní prezentaci pozdě a bez jasně připraveného programu. Když se pak v Bruselu účastnil tiskové konference, ukázalo se, že ani neumí anglicky. A to nebyl mezi těmi, kdo v minulosti zastupovali náš stát, jediný. Později kandidaturu raději vzdal a prvním českým eurokomisařem pro zdraví a ochranu spotřebitele se tehdy stal Pavel Telička. 

Vladimír Špidla a Štefan Füle pak byli ve funkci komisařů za ČR skoro neviditelní a až naše Věra Jourová se dokázala prosadit. Je velmi akční a všímají si toho i zahraniční média. I naše poslankyně Dita Charanzová a Martina Dlabajová sbírají mezinárodní ceny a tento týden získala naše země v nově obsazeném Evropském parlamentu dokonce dva místopředsednické posty. To je náš nejlepší výsledek v historii. Kromě naší Dity Charanzové se místopředsedou stal také Pirát Marcel Kolaja. Mám velkou radost z obou a upřímně jim gratuluju! Pevně věřím, že i Piráti budou v Bruselu hájit zájmy českých občanů a České republiky, tak jako to dělám já.

Někteří lidé z Úřadu vlády v minulosti spíš, než za Českou republiku kopali za velké státy, aby za to získali osobní výhody a uznání pro sebe. Třeba Řád čestné legie. Já se snažím hájit hlavně zájmy České republiky, se všemi znovu mluvit a hledat spojence, kteří s námi mají něco společného a můžeme se vzájemně podpořit. To je moje role, to dělám a dělat to budu, dokud budu mít Vaši důvěru.

Ještě se vrátím k Ditě, naší nové místopředsedkyni Evropského parlamentu. Musím jí pogratulovat, že ji zvolili už v prvním kole. Je vidět, že si v Bruselu udělala skvělé jméno. V Evropském parlamentu sedí 751 poslanců a dostat se do jejich vedení není vůbec samozřejmá věc. Získala hned v prvním kole 395 hlasů, i když by jí ke zvolení stačilo 331. Dita je úplně první Češka, které se podařilo tak vysokou funkci v europarlamentu získat. Jako místopředsedkyně bude zastupovat Prahu i Brusel po celé Evropě a nejen tam.

Uf. Dočetli jste až sem? Díky. Určitě chápete, že tohle, co máme za sebou, bylo pro naši zem strašně důležité, tak jsem se musel rozepsat. Teď zkusím věci, které se děly u nás doma, projet v rychlosti.

Na vládě jsme odsouhlasili návrh zákona o soudních exekutorech a exekuční činnosti. Psal jsem vám v jednom mém minulém hlášení docela podrobně, že to chystáme, tak kdyžtak koukněte, dávám za chvilku na Facebook.

Jde o to, aby lidi, co na sobě mají víc exekucí komunikovali s jedním exekutorem a nevydělávalo na nich víc exekutorů a právnických kanceláří. Zákon obsahuje hned několik opatření, aby skončilo zbytečné ruinování dlužníků, ale byla zachovaná práva věřitelů.

Minulý týden jsem vám psal o napjaté situaci ve Šluknovském výběžku v Ústeckém kraji, a že to s Adamem Vojtěchem intenzivně řešíme, abychom 55 tisícům lidí dali jistotu, že o ně bude ze zdravotního hlediska postaráno. Dávám k tomu za chvilku odkaz sem na Facebook. 

Jenže kraj otálí. Absolutně to nechápu! Lidi mají strach, že nebudou mít dostupnou akutní lůžkovou péči, dovolávají se řešení ze strany jimi volených zástupců kraje a ti, místo uklidňování situace, vydávají nesmyslné tiskové zprávy, že musí počkat na audit, který ale bude hotový až na konci srpna? To mají lidé tak dlouho čekat? Nehoráznost. Doufám, že si obyvatelé Šluknovska před krajskými volbami vzpomenou, že jsme našli řešení a Krajská zdravotní a kraj nechtějí akceptovat návrh záchrany rumburské nemocnice.

Považuju to za neskutečnou nezodpovědnost. Očekával jsem mnohem aktivnější přístup kraje. Ministr Adam Vojtěch už poslal dopis na pana hejtmana Oldřicha Bubeníčka s výzvou, aby situaci neprodleně řešil, a já se ho budu taky ptát. Je potřeba, aby se kraj rozhodl maximálně v řádu dnů. Budu na to tlačit a věřím, že příští týden vám přinesu lepší zprávy.

Teď ale věc, z které mám hroznou radost. Pan prezident podepsal novelu zákona, díky které vznikne NÁRODNÍ SPORTOVNÍ AGENTURA. Slíbili jsme ji v našem programovém prohlášení. Rok jsme za ni bojovali v parlamentu a senátu a teď už je to definitivní. Náš nejdůležitější slib v oblasti sportu je splněný. Chtěl bych poděkovat všem poslancům, kteří naši novelu podpořili, i těm opozičním. A hlavně chci poděkovat Milanu Hniličkovi, který s novelou přišel a celou dobu ji tlačil. Sport dostal konečně šanci na systematický rozvoj. Už několik vlád před námi o tom mluvilo, ale až my jsme to dotáhli do konce. Je to skvělá zpráva hlavně pro malé sportovní kluby, které doteď bojovaly s hroznou byrokracií, když žádaly o podporu. Naše agentura administrativu zjednoduší a podporu státu zprůhlední.

Dál tady mám zprávu od ministra dopravy Vladimíra Kremlíka. My totiž dálnici D1 nejen modernizujeme, ale zavádíme spoustu opatření, aby doprava na ní zůstala plynulá, řidiči se dokázali včas vyhnout zácpám a silničáře už nikdy v zimě nepřekvapil sníh 😬 Jsou to samé užitečné informace, tak určitě koukněte, za chvilku o tom dám sem na Facebook příspěvek.

A taky má spoustu informací Alena Schillerová, určitě sledujte její Facebook, pokud ji ještě nemáte zalajkovanou. Tenhle týden tam má třeba zákon o digitální dani, kterou ocenil i časopis Bloomberg.

Nepolevujeme ani v boji se suchem. Ministr Richard Brabec vyhlásil na jižní Moravě další dotační program pro obce na propojování vodovodů nebo výstavbu přivaděčů, které dovedou pitnou vodu k lidem. Na to půjde půl miliardy korun z prostředků Státního fondu životního prostředí. Další 2 miliardy pro obce půjdou na výstavbu čističek, aby naše povrchová i podzemní voda byly čistší a nedostavály se tam třeba splašky z prosakujících septiků. 

Richard Brabec se taky podíval na projekty, které jdou příkladem v hospodaření s vodou. Třeba LIKO-S, kde mají první živou průmyslovou halu na světě. Chová se jako les a odparem vody ze zelených fasád a střech snižuje okolní teplotu až o 10 stupňů níž. Zelenou střechu by u nás měla mít každá nová průmyslová budova. Třeba v Německu je to už běžný standard. Ministr zajel taky za panem Petrem Maradou do Šardic, který za obrovské podpory paní starostky Blaženy Galiové a díky prostředkům z Ministerstva životního prostředí vrací vodu do krajiny. Vytváří různé biopásy a krajinné prvky, kterými dělí velké zemědělské lány, svádí vodu z polí do mokřadu a díky tomu chrání půdu před erozí a ochlazuje okolní krajinu 👍 

Ve čtvrtek jsme byli s panem vicepremiérem Hamáčkem u pana prezidenta. Ten kvůli nám přerušil dovolenou, za což jsem mu byl vděčný. Probrali jsme žádost o odvolání ministra kultury za ČSSD, pana Antonína Staňka i jmenování pana Michala Šmardy. Pan prezident se zatím nevyjádřil, ale udělám všechny možné kroky k vyřešení problému a věřím, že do jednání vedení ČSSD se celý problém vyřeší.

Já vím, já vím. Napsal jsem toho zase strašně moc. Tak ještě poslední věc. Do Prahy přiletěl premiér Malty pan Joseph Muscat. Jednali jsme o výsledcích Evropské rady, migraci, vnitřním trhu rozpočtu EU a spoustě jiných věcí. Měli jsme skvělou večeři s jeho a mojí paní a s jejich dvojčaty, které se jmenují Étoile neboli Hvězda a Soleil neboli Slunce. Zajímavá a krásná jména. Michelle Muscatová v rámci charity uplavala v moři 14 kilometrů za 4 až 5 hodin, tak jsme do detailu probírali i žraloky. Joseph je skvělý rétor, na Maltě chodí lidi na jeho politické mítinky jako na fotbal. Řeknete si, že Malta je malinká, ale Josephův hlas měl teď v Bruselu stejnou váhu jako můj nebo Německa a Francie. Fotky z našeho setkání jste asi viděli, takže můžu skončit.

Zdravím vás z Francie, mějte se fajn.Čau lidi, objednal jsem si langoš all-inclusive. Kečup, česnek, sýr, tatarka. A píšu vám u toho tohle hlášení. V týdnu jsem si pustil televizi a měl jsem z toho dojem, že příjezd ruských tanků v roce 1968 jsem tehdy způsobil já. No, mně bylo v tom roce čtrnáct. To už člověk fakt neví, jestli to v té televizi myslí vážně. Nebudu říkat, kde to dávali. To by zase byla monstrózní aféra, co jsem si to DOVOLIL! Hned jsem to vypnul.

Pár dní nato stejná televize informuje diváky, že rezort kultury není řízený 100 dnů?!

Tyhle neustálé manipulace mě celkem štvou.

Takže kontrolní otázka. Kdo byl ministrem kultury do půlnoci 31.7.?

Ano, pan Antonín Staněk.

A kdy bude do úřadu uveden pan poslanec Lubomír Zaorálek? 27.8.

Takže žádných sto dnů, ale jen necelých 27! A z toho 25 dní jsou vládní prázdniny, vláda zasedne poprvé od prázdnin 26.8. Čili vlastně jeden a půl dne!

No a přesně na tomhle příkladu jsem vám chtěl ukázat, jak některá česká média o problémech v koalici informovala. Stejné to bylo s údajným porušováním ústavy, i když samozřejmě nikdo z aktérů ústavu neporušil. Už jsem to analyzoval v minulém hlášení.

Jasně, okurka. A klasicky jeden vypustí nepravdu a téměř všichni to opakují. Dnes je to závod o první informaci. Jestli je pravdivá, není až tak podstatné…

Teď jsem na výstavě Země živitelka v Českých Budějovicích. Je to už 46. ročník. Legendární akce, na které se představují naši čeští zemědělci a výrobci potravin. Lokální paštiky, máslo, pečivo, klobásy. Prostě všechno, co mám rád. Pan prezident Zeman tady měl projev a apeloval na všechny občany, ať kupují potraviny od českých tuzemských zemědělců a farmářů. Jsou kvalitní a mají dohledatelný původ.

Za 6 dní tudy projde 100 tisíc lidí a představuje se tady 600 vystavovatelů, co propagují nejen naše české jídlo, ale taky ukazují, jaký mají zemědělci pozitivní přínos na životní prostředí a na život na vesnici. A o tom se bohužel v médiích moc nemluví.

Taky je tady plno techniky, která zajímá hlavně lidi z oboru. A samozřejmě všechny malé kluky. Čeští zemědělci musí mít moderní vybavení, aby mohli konkurovat na evropském a světovém trhu. Protože, už to znáte, náš cíl je soběstačnost. Aspoň v těch nejzákladnějších potravinách. Aby naši lidi měli vždycky dostatek, i kdyby se něco na světovém trhu podělalo a začaly stoupat ceny a klesat kvalita. Máme co dohánět nejen v živočišné výrobě, ale i třeba v ovoci, zelenině nebo bramborách.

Soběstačnost taky znamená, že budou pracovní místa na venkově. Nejen na polích a ve stájích, ale v celém tom řetězci dodavatelů a odběratelů, kteří se přišli ukázat právě na Živitelku.

Mám velkou radost, že naši zemědělci umí do své práce zapojit tu nejmodernější digitální a robotickou technologii. Dokonce jsou v tom napřed oproti ostatním odvětvím. Třeba sledují přes satelit stav porostu a podle toho ho pak cíleně obhospodařují. Díky tomu šetří hnojivy, pesticidy a jsou mnohem šetrnější k životnímu prostředí. Špičkové technologie taky pomáhají s dojením, krmením a sledují zdravotní stav zvířat. To všechno je tady na veletrhu k vidění, tak pojeďte taky do Budějic, pokud jste ještě nebyli.

Velké téma pro zemědělce je samozřejmě VODA. Na Zemi živitelce jsme k tomu měli speciální konferenci Voda v krajině 21. století. I já na ní řekl pár slov. Projev dávám za chvilku sem na Facebook.

A pak byla skvělá diskuse o chytré krajině, jakožto nástroji proti suchu a povodním. Bavili jsme se o tom, jak kombinovat protierozní, retenční a akumulační prvky, závlahové systémy, propojování vodních děl, všechno ve spojení s energetickými řešeními na bázi obnovitelných zdrojů. 

Tohle jsou velké výzvy, které před námi stojí. Taky proto na konferenci dorazila silná vládní i mezinárodní sestava. Ministr zemědělství Miroslav Toman, místopředsedové vlády Alena Schillerová a Karel Havlíček. Skvělý příspěvek o chytré krajině proti suchu a povodním měl rektor České zemědělské univerzity pan profesor Petr Sklenička. Vyvrcholením akce byla přednáška ředitele firmy Netafim z Tel Avivu, který představil izraelské zkušenosti s přesným zavlažováním a využíváním vodních zdrojů v krajině. 

Další konferenci o vodě děláme s izraelskými experty 19. září. Je to jeden z výsledků mé návštěvy v Izraeli. Bude to nabité, koukněte schválně na program. Dám odkaz za chvilku.

Je to tak vážné téma, že dáváme dohromady nejschopnější lidi z vědy a výzkumu, energetiky, zemědělství a životního prostředí. Je to i součást naší Národní hospodářské strategie 2030.

Tohle týdenní hlášení je tak trochu speciální. Nebudu vám psát jen o tom, co jsme s kolegy odpracovali, ale taky o tom, co ještě chceme stihnout do konce roku. No a protože probíhají extrémně náročná jednání o státním rozpočtu 2020, napíšu vám i to, co můžete čekat příští rok.

Ministryně financí Alena Schillerová si už plácla s 12 ministry. Jsou dohodnutí na tom, kolik jejich resorty dostanou peněz. Jednání začala tenhle týden s ministrem školství Robertem Plagou a dohodli se na celé miliardě navíc, která půjde na platy v regionálním školství. Další krok k tomu, abychom splnili náš vládní program a zároveň slib učitelům, že budou mít v roce 2021 v průměru víc než 45 tisíc měsíčně. Dalších 30 milionů navíc půjde na obědy pro děti ze sociálně nejslabších rodin.

Školství dostává meziročně o 17 miliard korun víc. Půjde to nejen do platů, ale i do kvality vzdělávání. Třeba vysoké školy získají navíc 900 milionů a budou tak celkově hospodařit s rekordními 26,5 miliardami.

Cíl Ministerstva školství do konce roku je dostavět po celé republice sportoviště pro děti, mládež i dospělé za 1,5 miliardy korun. Další 1,3 miliardou korun podporujeme přímo sportovní kluby, ve kterých sportuje 750.000 dětí a mladých sportovců do 23 let. Každý prvňák stejně jako v minulosti dostane i letos školní pomůcky v hodnotě 200 korun.

Na vybraných školách se začne zavádět nový předmět Technika, který by měl do budoucna zlepšit manuální a technickou dovednost a znalost moderních technologií u našich dětí a mládeže. Taky jsme přidali vysokým školám, hlavně pedagogickým fakultám, aby mohly líp připravovat budoucí učitele na jejich důležitou práci.

Další rekord padl u vládní Rady pro výzkum, vývoj a inovace. Tato kapitola je přímo pode mnou, za rozpočet ale odpovídá můj místopředseda Karel Havlíček. Věda dostane příští rok bezprecedentních 37 miliard. Vemte si, že v roce 2015 to bylo 27 miliard. Věda a výzkum jsou jednoznačná priorita a ministr průmyslu a obchodu Karel Havlíček si ji pečlivě hlídá.

Dalších 450 milionů navíc půjde na podporu českého průmyslu a jeho konkurenceschopnosti. Pan ministr Karel Havlíček dostal od Aleny Schillerové pochvalu za to, jak věcně umí jednat a taky za to, že je velmi úspěšný v čerpání nespotřebovaných výdajů. Žádné peníze na jeho ministerstvu neleží ladem, ale otáčí se ve prospěch podnikatelů, spotřebitelů nebo výzkumníků. Ministerstvo průmyslu a obchodu je v tom úplně nejlepší.

Pan ministr taky plní slib, že bude šetřit. Snížil počet zaměstnanců na ministerstvu o 63, což dělá 7,5 procenta. Snížil i další výdaje. A přitom je jeho rozpočet zatížený šílenou částkou 27 miliard, kterou musí odvést za naprosto nezodpovědnou politiku minulých vlád v podpoře solárů. Celkově dostane jeho ministerstvo 37,5 miliardy, což je o 2 miliardy víc než loni.

Ministerstvo průmyslu a obchodu má na starosti energetiku, přes průmysl, suroviny, exporty, telekomunikace, nové technologie, spotřebitele až po podporu podnikání. K tomu jsme se s Karlem Havlíčkem dohodli, že si nechá řízení výzkumu, vývoje a inovací a ještě mi dělá pravou ruku pro hospodářskou politiku.

Pod úřadem je skoro třicítka státních organizací. Aby to uřídil, a důsledně, musí jet fakt nadoraz. Do konce roku předloží Národní hospodářskou strategii, kde vůbec poprvé propojí vědu, byznys a hospodářskou vizi země. To všechno propojené se vzděláváním a investičním plánem země. Je to hrozně důležité, protože vytvoříme pro další generaci jízdní řád toho, jak se dostat do absolutní světové špičky.

K tomu čeká Karla Havlíčka dokončení Národního rozvojového fondu, který bude sloužit pro financování rozvoje v regionech. Školy, obchvaty, nemocnice.

Ministr Havlíček taky dotahuje aukci na dalšího operátora, což by mělo snížit ceny dat. Fúzuje státní společnosti a agentury. A asi úplně největší práci odvádí v energetice. Do konce roku chce mít podepsanou smlouvu s ČEZ o investičním modelu výstavbu jádra a do stejného data bude definitivní scénář útlumu uhlí a dalšího rozvoje obnovitelných zdrojů.

Rozhodne se o dalším postupu lithia na Cínovci a začne se připravovat projekt všech projektů. Propojení jezer po těžbě uhlí na severu Čech včetně přečerpávacích vodních elektráren. Psal jsem vám o tom hodně v minulém hlášení. O tomhle plánu na třicet let sice rozhodneme až v dalším roce, ale pokud by se to podařilo, změníme ráz i energetickou situaci v celém regionu. I proto tam s ministrem Havlíčkem v září zase vyrážíme.

A dál. Ministr Havlíček systematicky redukuje zátěž pro malé podnikatele. Možná to není tak vidět, ale té byrokracie je takové množství, že její odstraňování je práce na několik let. Snížil výkazy pro statistiku, uvolňuje ruce živnostníkům do obratu milion korun ročně, inicioval malé jednotné inkasní místo, na kterém pracuje ministryně financí a v příštím týdnu představí s ministryní Schillerovou podnikatelský balíček, ve kterém se odrazí většina našich slibů malým firmám. Už se těším na úterní společnou tiskovku paní Schillerové a pana Havlíčka.

Na podzim podáme přihlášku do evropského megaprojektu, je to Centrum excelence pro umělou inteligenci. Bude to obrovský boj, ale máme na to připravený skvělý tým, a pokud to dopadne, tak se zapíšeme do historie. Jedná se o jednu z nejsledovanějších oblastí pokročilých technologií na světě. Lobujeme proto ve všech zemích, aby bylo Centrum právě u nás.

A aby toho nebylo málo, musí ministr Havlíček zvládnout přechod několika milionů domácností na digitální televizi a ještě vytyčit parametry dlouho očekávaného pokrytí naší země sítí G5. A to chce ještě navštívit s podnikateli do konce roku několik zemí a podpořit je v jednáních s obchodními partnery. Je to masakr, ale Karel má od všech maximální podporu a jsem si jistý, že to dá. Jemu navíc to tempo vyhovuje.

Pojďme dál.

Od paní ministryně Schillerové dostane víc peněz i Ministerstvo vnitra. Paní ministryně vyčlenila navíc 1,3 miliardy, z ní dostanou 1,1 miliardy policisté, hlavně na obnovu vozového parku. Ještě tenhle rok jim pošle 450 milionů a 500 milionů příští rok. Zbytek půjde na investice a platy policistů. Když k tomu ještě připočteme hasiče, kterým minulý týden paní Schillerová přiklepla parádních 434 milionů, tak myslím, že kolega Hamáček může být spokojený.

Ministerstvo pro místní rozvoj dostane přidáno skoro 200 milionů korun. Hlavně na řešení následků kůrovce. Paní Schillerová i Klára Dostálová se mnou byly v květnu na výjezdu podívat se na kůrovcovou kalamitu a ví, že to není žádná sranda.

Většina peněz půjde obcím v postižených oblastech. Dají je na opravu silnic poničených těžkou technikou, která převáží zasažené kmeny. Kromě toho ale zbude i dost peněz na digitalizaci stavebního řízení a na pořádání takových akcí, jako je třeba brněnská MotoGP. Je to dost prestižní akce a naši zemi v zahraničí velmi zviditelňuje.

Když jsme u téhle akce. Klára Dostálová dokázala, co nikdo před ní, a vyjednala, aby se na ní mohly prezentovat české firmy. Je to totiž největší akce v Česku s obrovským dopadem a ekonomickým přínosem hlavně pro Jihomoravský kraj a neměla by se financovat jen z veřejných peněz, ale hlavně ze soukromých zdrojů. Tím pádem se zajistí podpora MotoGP i v dalších letech.

Klára Dostálová chystá plno věcí ještě do konce tohoto roku. Na podzim vyhlásí programy za 1,4 miliardy na podporu obnovy a rozvoje venkova. Za tyhle peníze se budou moct opravit silnice, budovat dětská hřiště, sportoviště a cokoli, co přispívá ke společenskému životu na venkově.

Na výstavbu podporovaných bytů, jako jsou pečovatelské byty, komunitní domy pro seniory, byty bez bariér, půjde dalších 465 milionů korun. Do konce roku taky její ministerstvo podpoří z evropských fondů výstavbu úseků silnic II. a III. třídy a uvolní na to 2 miliardy korun.

A teď pozor, skvělá zpráva, paní Dostálové se podařilo z evropských zdrojů získat 10 miliard korun. Takže DOFINANCUJEME ÚPLNĚ VŠECHNY ŠKOLKY A VĚTŠINU ZÁKLADNÍCH ŠKOL, které si podaly žádost. A ještě k tomu máme zdroje pro kraje na silnice II. tříd.

Do konce roku taky plánuje vyhlásit výzvu na rekonstrukci základek v regionech, které to nejvíc potřebují, za víc jak 260 milionů. Je to v rámci programu, který se jmenuje Restart.

Mohl bych vám psát spoustu dalších věcí, co Ministerstvo pro místní rozvoj chystá. Výstavbu nájemních bytů, výhodné půjčky mladým lidem na pořízení a rekonstrukce vlastního bydlení, odstraňování bariér v budovách domů s pečovatelskou službou a v budovách městských obecních úřadů, ale potřebuju se dostat ke klíčové věci.

STAVEBNÍ ZÁKON. Jak to s ním vypadá? Věcný záměr zákona už schválila vláda a na podzim bude hotové kompletní paragrafové znění! Konečně! Jeden úřad, jedno razítko, jedno povolení.

Další pro lidi dost užitečný zákon je ten o realitním zprostředkování, který ochrání klienty, kteří často vkládají do bydlení svoje celoživotní úspory. Teď je zákon ve sněmovně a měl by platit už od 1. ledna 2020.

Je vidět, že Klára Dostálová fakt maká, protože tohle všechno stíhá zároveň s tím, jak dokončuje Národní investiční plán a hospodářskou strategii ČR ve spolupráci s Ministerstvem průmyslu a obchodu.

Jak už víte, bude to úplně první dlouhodobý investiční plán země, podle kterého se Česká republika bude moct rozvíjet dalších několik desítek let. Díky němu už investice nebudou chaotické, ale transparentní a v souladu s tím, co naše země skutečně potřebuje.

To jsem se dobře zasekl na tématu místní rozvoj. Ale bylo to potřeba. Teď pojďme na obranu.

Paní ministryně Schillerová souhlasila na schůzce s ministrem obrany Lubomírem Metnarem, že uvolní navíc 1,2 miliardy. Všechny tyhle peníze půjdou na modernizaci naší armády. A taky se přiblížíme slibu, který jsme dali našim spojencům, že na obranu budeme v roce 2024 dávat 2 procenta HDP.

Lubomír Metnar ještě do konce tohoto roku uzavře několik strategických smluv. Díky nim budou mít naši vojáci konečně špičkovou výzbroj a vybavení pro 21. století.

8 radiolokátorů Madr za 3,5 miliardy korun
15.500 ČESKÝCH útočných pušek Bren za 2,5 miliardy
2 transportní letadla Casa C-295 M1 za 2,8 miliardy
A hlavně, z čeho jsou i všichni fandové do vojenské techniky nadšení
8 víceúčelových vrtulníků UH-1Y Venom
4 bojové vrtulníky AH-1Z Viper
Dohromady těchto 12 strojů vyjde na 14,5 miliardy korun.

V ceně nabídky je kromě vrtulníků taky jejich vybavení zbraňovými systémy, munice, údržba, zaškolení a výcvik personálu. Ze všech nabídek tyhle stroje nejlíp splnily požadavky našich vojáků. Aby zajistily palebnou podporu pozemních sil, přepravu vojáků a přepravu raněných.

Nové mašiny postupně nahradí ruské stroje Mi-24/35, které jsou na hranici životnosti a nejsou ani kompatibilní se systémy NATO. Nejsem odborník na vojenskou techniku, ale myslím, že právě jeden takový stroj, se kterými musí naši vojáci doteď lítat, jsem viděl už ve filmu Rambo III… Zkuste si pustit nějaké video s Venomy a Vipery, co dávají na net američtí mariňáci. O dost jiná káva… Nějaké vám hodím sem na Facebook, až tohle dopíšu.

Kromě revoluce ve zbrojení chce naše Ministerstvo obrany stihnout do konce roku spoustu dalších věcí. Vládě předloží dvě novely zákona, které posílí obranyschopnost naší země.

Novela zákona o vojenském zpravodajství umožní efektivní kybernetickou obranu a díky novele zákona o zajišťování obrany ČR se zase budou moct líp zapojit branné a zájmové spolky do zajištění obrany země. Výměnou za to jim pomůžeme dotacemi a školeními. Přepokládáme, že do toho investujeme 200 milionů korun ročně.

Za paní ministryní financí přišel i vládní zmocněnec pro IT Vladimír Dzurilla. Jak víte, maká, aby se z České republiky stal moderní, digitální stát. Jsem rád, že se s paní Schillerovou shodli na tom, že na digitalizaci půjde dalších 492 milionů korun navíc. Je to investice do budoucnosti naší země.

I s ministrem životního prostředí to klaplo. Na boj se suchem dostane Richard Brabec dalších 250 milionů. Sucho není žádná legrace. Jak ví každý zemědělec. Ministerstvo životního prostředí má i program Péče o krajinu zaměřený na návrat vody do krajiny, na budování remízků, mokřadů, tůní, průlehů a taky krajinných prvků nebo biopásů a taky na výsadbu stromů. Už na podzim Richard Brabec rozjede kampaň s cílem vysadit 10 milionů stromů!

Náš ministr životního prostředí si věří, že do konce tohoto roku zvládne splnit většinu bodů z programového prohlášení. A paní Schillerová zas ocenila, že na jednání přišel i s návrhy, kde ušetřit. Na provozních nákladech to dělá dokonce 77 milionů korun.

Boj proti suchu jede naplno. Celkem do něj dáme do konce roku 2020 ještě 3,5 miliardy korun. Ministerstvo životního prostředí zajistí nové zdroje pitné vody stovkám obcí, bude pokračovat ve vracení vody do krajiny.

Další priorita jsou kotlíkové dotace, vláda už schválila navýšení o 1,5 miliardy, protože se z toho stal hit a už teď je víc žádostí, než co by normálně pokryla třetí vlna dotací. Doteď jsme do kotlíků dali 6,5 miliardy korun a díky nim si lidi vyměnili skoro 60 tisíc smraďochů za nové ekologické kotle.

Než skončí rok, Richard přinese na vládu odpadové zákony, aby zvýšil recyklaci, omezil skládkování a šetřilo se přírodními zdroji. Chce taky motivovat a odměňovat ty, kteří hodně třídí.

Jak vidíte, Ministerstvo životního prostředí toho má připraveného strašně moc, a mohl bych pokračovat, ale musíme jít dál.

Alena Schillerová se stihla sejít ještě a ministryní spravedlnosti Marií Benešovou. Dohodly se, že spravedlnost bude příští rok hospodařit s 31 miliardami korun. To je o 251 milionů víc než loni. Z toho 200 milionů půjde na vězeňskou službu, aby se srovnaly platy s hasiči a policisty, a za zbylých 50 milionů se konečně dostaví Justiční areál Na Míčánkách, který už je fakt potřeba.

Priority paní ministryně Benešové jsou dodělat legislativu, pro kterou jsme se zavázali v programovém prohlášení vlády. Paní ministryně už dala do procesu zákon o státním zastupitelství, je tam už i zákon o soudech a soudcích a o hromadných žalobách. To je nástroj proti podvodníkům, kteří okrádají sice spoustu lidí, ale po malých částkách a spoléhají, že to těm jednotlivým poškozeným nebude stát za to dávat k soudu. Díky novému zákonu se ale budou moct spojit a bude možné napálit grázly za celkovou částku, o kterou lidi ošidili.

Do konce roku se taky posunou zákony, které řeší dětské dluhy a exekuce. Jak dobře víte, už jsme vyzvali soudy, aby udělaly inventuru v rozhodčích doložkách a nahlásily exekuce, které se mají podle zákona zastavit. Na všech těchto věcech spolupracuje s paní ministryní i náš poslanec Patrik Nacher.

Doprava. Abychom ještě zrychlili dopravní stavby, dostane Státní fond dopravní infrastruktury příští rok o 5 miliard víc, takže celkově bude mít 70 miliard. Už minule jsem vám psal, kolik je toho pod vedením pana ministra Vladimíra Kremlíka rozestavěného, tak se nebudu opakovat.

Ale rozhodně vám chci napsat nejnovější čísla k D1. Zmodernizovali jsme už 90 kilometrů na 13 úsecích. Teď právě opravujeme 52 kilometrů na 5 úsecích a v září přibude dalších 9 kilometrů. Na poslední 10kilometrový úsek děláme výběrové řízení. Kompletně opravených 161 kilometrů bude v roce 2021.

Jo a pamatujete ještě nějakého pana Šimonovského? Lidovecký ministr dopravy, který podepsal supernevýhodnou smlouvu na mýto s Kapschem? Tak ten v roce 2005 řekl, že D1 bude mít 6 pruhů, začne se s tím prý v roce 2007 a hotovo bude 2010. Schválně koukněte, je to hodně bizarní cesta časem. Dám za chvilku sem na Facebook.

Jasně, že za našich předchůdců zůstalo jen u slov. Nikdo nezačal vykupovat pozemky, aby D1 mohla mít 6 pruhů po celé délce. Kdyby aspoň opravili ty 4 pruhy, které byly v katastrofálním stavu… Když jsme dostali pod sebe Ministerstvo dopravy v roce 2014, už nebyl čas, museli jsme okamžitě začít s opravami, jinak by se dálnice rozpadla. I tak se ale D1 místy do 6 pruhů rozšiřuje. Konkrétně mezi Spořilovem a Mirošovicemi, Lipníkem nad Bečvou a Bělotínem, mezi Přerovem a Lipníkem a chystáme ještě šestiproudý úsek mezi Kývalkou a Holubicemi.

Co se týče plánů Ministerstva dopravy do konce roku, jsou jich mraky, tak jen heslovitě vyjmenuju.

Spuštění nového mýtného systému od 1. prosince 2019.
Zákon o liniových stavbách. Jeho novelu projednáme na vládě. Urychlí výstavbu po celé zemi.
Předložení změn bodového systému, aby byl jednodušší a přehlednější.
Zahájení přípravy přechodu na elektronickou dálniční známku. Příští rok je poslední, co si musíme lepit papírek na sklo. Konečně.
Předložení koncepce vodní dopravy na vládu a další postup pro vodní koridor Dunaj – Odra – Labe.
Na dálnicích a silnicích I. tříd budou do prosince dokončená nebo odstraněná omezení, aby během zimy bylo všechno plně průjezdné.
HROMADA LEGISLATIVY. Nebudu vás s ní zatěžovat.

Mimochodem, než uteču od tématu doprava, v půlce července jsme s Vladimírem Kremlíkem slíbili panu starostovi Miličína, že vyřešíme katastrofální situaci ve městě. Denně tam projede 20 tisíc aut, měsíčně až 580 tisíc. A slib jsme dodrželi. Spolu s hejtmankou Středočeského kraje Jaroslavou Pokornou Jermanovou, šéfem Státního fondu dopravní infrastruktury Zbyňkem Hořelicou a ministrem dopravy Vladimírem Kremlíkem jsme do Miličína zajeli a projednali možná opatření, jak zajistit bezpečnější přechod hlavně dětí a seniorů přes silnici. Mohl by se vybudovat podjezd, podchod u autobusové zastávky, nový přechod a omezit rychlost průjezdu obcí. Koukneme se i na značení, jestli by ho nešlo zvýraznit. Zároveň Ředitelství silnic a dálnic zadá bezpečnostní audit průtahu silnice I/3 obcí. Než bude stát dálnice na Tábor, musí mít hlavně děti a senioři možnost bezpečně přejít silnici.

Tak dál. Možná jste někteří z vás zvědaví, jak dopadlo jednání mezi paní ministryní Schillerovou a Janou Maláčovou. Představte si, že dobře.

Paní Maláčová původně chtěla skoro 12 miliard korun a ty prostě v rozpočtu nejsou. Ale paní Schillerová od začátku říkala, že je ochotná dohodnout se na kompromisu. A taky ho dokázala vyjednat. Peníze navíc půjdou těm nejpotřebnějším. Na výstavbu domů pro seniory dáme 400 milionů korun, víc než 1,8 miliardy navíc na sociální služby, 220 milionů na sociální práci, 1 miliarda na aktivní politiku zaměstnanosti, použijí se pro zaměstnávání nezaměstnaných obcemi a městy, což bude šetřit dávky v nezaměstnanosti, které pobírají, další skoro 1 miliarda na sociálně právní ochranu dětí a necelých 500 milionů na pěstounskou péči.

Samozřejmě Ministerstvo financí chce ještě do konce roku prosadit spoustu vlastních věcí. Namátkou.

Sazbový balíček, který míří do 2. čtení ve sněmovně a měl by platit od 1. ledna 2020. Upravuje zdanění tabákových výrobků, tvrdého alkoholu a hazardu. Jak už jsem řekl několikrát, tvrdý chlast, gamblerství a rakovinu plic v této zemi podporovat nebudeme.

Novela místních poplatků, aby mezi službami typu Airbnb a klasickými ubytovateli byla konečně nějaká spravedlnost. Budou z toho těžit i obce.

Novela o EET a snížení DPH. Mockrát jsem vám o ní psal, opozice ji blokuje, jak jen může, přitom elektronická evidence je úspěšný projekt. Novela by ještě víc snížila DPH na stravovací služby a nealkoholické nápoje v pohostinství z 15 na 10 procent a na pivo z 21 na 10 procent a taky DPH na vodné a stočné. Jsme ve finále, stačí aby Poslanecká sněmovna přehlasovala senátní veto a novela vstoupí v platnost.

Digitální daň 7 procent na vybrané internetové služby, kterou by platily globální společnosti a přitom nebude zdaňovat konečné uživatele, směřuje na vládu.

Balíček MOJE daně neboli on-line finančák, i o něm jsem vám toho spoustu napsal, projednáme na příští vládě.

Paušální daň, díky které živnostníci s ročním příjmem do 1 milionu korun nebudou muset zvlášť řešit daň, socko, zdravko, nebudou ani podávat finanční přiznání a budou jen platit jednu paušální částku měsíčně.

Rozšíření možnosti využití stravenek. O tom víte snad všechno, věnoval jsem tomu 2 hlášení po sobě.

A samozřejmě maká na dalším zjednodušování daní v balíčku na rok 2021.

Poslední ministerstvo, o jehož plánech do konce roku vám chci napsat, je zemědělství. Bude se zapojovat do tvrdých jednání na úrovni Evropské unie. Jde o společnou zemědělskou politiku pro období po roce 2020. Na Zemědělské radě EU a v Evropském parlamentu je potřeba obhájit priority naší země tak, aby naši zemědělci nebyli diskriminovaní.

Ministerstvo zemědělství nejenže bojuje s kůrovcem, ale připravuje i koncept ochrany lesů do budoucna, jejich obnovu a skladbu tak, aby se co nejlíp uměly vyrovnat s klimatickou změnou. Pak tady máme samozřejmě zmírňování dopadů sucha, což dělá ve spolupráci s Ministerstvem životního prostředí. Do konce roku se bude snažit realizovat co nejvíc schválených projektů.

Ještě výběr toho, co chtějí do konce roku stihnout. Třeba dokončit schválení zákona o lesích, novelu stavebního zákona k realizaci malých vodních nádrží, o veterinární péči, o rostlinolékařské péči a podobně. Do prvního čtení by měly jít zákony o potravinách, ochraně zvířat proti týrání, ochraně zemědělského půdního fondu a zakotvení ochrany půdy do naší ústavy.

Uf, koukám, že jsem toho na vás pěkně nasypal. A to byla jen taková ochutnávka věcí, které souvisí se státním rozpočtem a na čem makáme. Popojedem.

V úterý jsem byl v evropském výboru Poslanecké sněmovny představit českou kandidátku na komisařku paní Věru Jourovou.

Dnes je to významná a hrdá Evropanka, jak ona sama říká, a naše vláda ji v pondělí znovu schválí jako kandidáta do Evropské komise, aby v ní hájila zájmy celé EU.

V médiích se teď často píše, že kandidát na komisaře musí hájit české zájmy, ale tak to není. Komise je nezávislá a komisaři nemají dělat v Bruselu politiku a snažit se urvat každý co největší kus pro stát, který je nominoval. Komisaři musí pracovat jako nezávislý tým a dohlíží na to, aby všechny členské státy dodržovaly pravidla, na kterých se dohodly. A taky připravují legislativu, o jakou požádá Evropská rada, protože tam se dělají nejdůležitější politická rozhodnutí. Vždycky to tak možná nebylo, ale je to tak správně a já to nepřestanu opakovat.

České zájmy prosazuji a hájím já osobně na Evropské radě mezi ostatními premiéry a prezidenty a budu v tom pokračovat, dokud budu mít vaší důvěru. Těším se na spolupráci s Evropskou komisí a dalšími komisaři a doufejme, že bude lepší než se stávající Komisí.

Když jsem u těch evropských témat, napíšu v rychlosti i něco k brexitu. Pokud k němu dojde, bude Česká republika držet společnou pozici EU, protože jsme se na tom v EU dohodli a my budeme držet slovo. Pokud by se měl zrodit nějaký kompromis, pak se na něm musí shodnout celá EU. Tvrdá hranice mezi Irskem a Severním Irskem by vůbec nemusela být diskutovaná, pokud by Británie zůstala s EU v celní unii. To ale Británie nechce.

Určitě si pamatujete "aféru" z minulého týdne ohledně kyberútoku. Informace o něm jsem se jako premiér musel dozvídat z médií. Okamžitě jsem svolal předsednictvo Bezpečnostní rady státu a dotčené subjekty, včetně NÚKIB. Senátní výbor konstatoval na základě informací od NÚKIB znepokojení a doporučil vládě to brát vážně.

No a víte, co jsme se v pondělí dozvěděli od ředitele NÚKIB? Že jednání senátního výboru se nikdo od nich neúčastnil a panu senátorovi Fischerovi ani nikdo neposkytl žádné informace. Opravdu by mě zajímalo, z čeho pan senátor vycházel. Takhle se chová senát, že bez jakýchkoliv informací stropí poprask?

Samozřejmě kandidát na prezidenta se zviditelňuje všude za každou cenu a není sám. Takových kandidátů na prezidenta tady máme vícero, kopou jen za sebe a tváří se a vystupují, že jim záleží na lidech...

Vláda je odpovědná Poslanecké sněmovně, ale je milé, že vybraní senátoři k nám mají pozitivní vztah... a věnují se nám, hlavně obecnýmí prohlášeními do médií, že má vláda brát něco vážně.

Můžu vás ujistit, že jakékoliv kybernetické útoky vážně bereme a vláda se jim vždycky okamžitě věnuje. Ochrana před nimi je jedna z našich dlouhodobých priorit a podnikáme se specializovanými institucemi vždycky přímé a konkrétní kroky k zajištění bezpečnosti významných informačních systémů a modernizaci informačních systémů v rámci celé státní správy.

A dál.

H-System. Část poškozených klientů navrhuje, aby jim připadl rekreační areál v Rabyni u Slapské přehrady. Zabavil ho stát a má prý hodnotu 100 milionů korun. Lidi okradení H-Systemem by se tak dostali ke svému odškodnění. To ale podle dnešního zákona není možné, takže navrhneme zákon změnit. A tím pádem bychom nešli cestou mimořádného opatření vlády.

Vidíte, že kauzu řešíme. A je obrovská škoda, že H-System je jediný tunel 90. let, na který se média soustředí. Vždyť tehdy byly vytunelovány desítky investičních fondů a rozkradeny desítky malých bank. To už si nikdo nepamatuje CS Fondy? Banky Bohemia či Ekoagrobanku, Agrobanku, Plzeňskou banku a desítky dalších? Za vlád ODS, která se nechala různými tuneláři sponzorovat, přišla regulace kapitálových trhů o pět let později, než měla. Ukradeny byly podniky jako Plzeňské pivovary, rozkradená byla IPB. Celkový účet za transformaci byl víc než 500 miliard korun. Transformační náklady jsou ale dost těžký eufemismus. Všechno, co bylo rozkradené, zaplatili daňoví poplatníci. Takový účet za Českou konsolidační agenturu je taky pěkný ranec.

Dál už jen dvě zkratky a končím. Zasedala Rada pro koordinaci protidrogové politiky. Byl jsem na 100. narozeninách mojí dlouholeté sousedky z Průhonic paní Růženky. Fotky jsem dával sem na Facebook, byla sranda a bylo to moc milé.

Můj příběh s Průhonicemi začal v červenci 1992. Jel jsem do Prahy poté, co se Mečiar s Klausem dohodli na rozdělení Československa, a rozhodl jsem se založit Agrofert. V noci jsem hledal hotel a vidím před Prahou odbočku na Průhonice. Přespal jsem v Parkhotelu, na druhý den jsem se prošel po obci a uviděl Průhonický park, který je pod záštitou UNESCO, a moc se mi tu zalíbilo.

Usadil jsem se tu, žiju tady s rodinou. A většinu mých hlášení vám posílám z průhonické Sokolovny, kterou jsem jako rozpadlou koupil a zvelebil. Můžete si v ní nejen zacvičit, ale taky dát oběd, kafe a nechat vyblbnout děti na hřišti. Mimochodem, pořádají skvělé dětské narozeninové párty 😉

Teď už ale končím. Mějte se fajn.Čau lidi, tak já jdu dneska na to.

Je to velký den pro celou Českou republiku a určitě i pro mě 🇨🇿 Jo, přiznal jsem médiím, že jsem trochu nervózní. Ale kdo by nebyl. Skoro po osmi letech má český premiér šanci mluvit s americkým prezidentem v Bílém domě a já toho chci využít 🇺🇸

Pro vás pro všechny. Je to historická chvíle.

Donald J. Trump. Bude to dnes večer, asi ve tři čtvrtě na osm vašeho času.

Toho času stráveného s Donaldem Trumpem bych určitě potřeboval na všechna ta témata daleko víc, prosadit se přes něj nebo americké novináře nebude snadné. Já ale vím, co je mým cílem. Znáte mě. Jsem taky urputný.

Navíc budeme mít šanci potkat se skoro s celou americkou vládou. To určitě ukazuje na to, že i americká strana bere naše setkání vážně. A to je pro nás šance.

Chci restartovat česko-americké vztahy, které se až v poslední době zase zlepšují. Chci ukázat, že jsme partner, klíčový spojenec, se kterým Američani můžou počítat. Chci mluvit otevřeně. O tom, že jsou pryč doby, kdy se na velkých armádních zakázkách přiživovali prostředníci. Že jsme transparentní a zároveň víme, kdo je nás spojenec.

Jasný, že to bude určitě hodně o byznysu. Nejsem naivní. Trump i já jsme ale původně byznysmeni. Takže se na takové debaty vlastně těším. Uvidíme, jak tady zafunguje chemie.

V rámci toho budeme mluvit o našich výdajích na obranu, které rok od roku rostou. Od doby, co jsem ve vládě dokonce o 40 %. Dokonce mám pro amerického prezidenta můj oblíbený graf. A z něj bude jasné, že bereme vážně závazek, že do roku 2024 zvýšíme výdaje na obranu na slíbená 2%.

Určitě se ale dostane na bezpečnost ve všech podobách a to i tu kybernetickou nebo energetickou.

Prezident Trump taky myslím ocení, až mu řeknu, kolik lidí zaměstnávají v USA české firmy. Je to kolo sedmi tisíc. Na to, jak jsme malá země, to není vůbec špatné. No, a je možné, že se dostane na Evropskou unii, naši roli v ní a můj pohled na ilegální migraci.

Jde se mnou i moje paní, která se dopoledne amerického času nejdřív s Melanií Trump zúčastní předávání ocenění „Women Courage“, které je pro ženy, které prokázaly mimořádnou odvahu znalost nebo službu druhým. Pak za mnu přijede na oběd a společně vyrazíme do Bílého domu.

A jasně, že se pokusím říct pár rychlých vět i o naší strategii „Czech Republic: The Country for the Future, tedy, že jsme zemí pro budoucnost. To jsme tady včera s panem Havlíčkem propagovali, kam jsme vstoupili.

Nejdřív v Americké obchodní komoře. Byly tam velké americké firmy, které u nás podnikají. Například GE Aviation vyvinulo nový motor a jeho výrobu se rozhodlo umístit do České republiky.

A to je právě náš úkol, abychom ještě více nastartovali vzájemný obchod. Spojené státy jsou naším šestým největším obchodním partnerem. Podle mého názoru v tom je obrovský potenciál. Mluvili jsme také o Evropě, protože samozřejmě pro tyto velké firmy se rozhodly jisté věci v Evropské komisi a na Evropské radě, kde jsme také zastoupeni.

Jak jsem říkal, bylo to i nové české vizi a strategii. Jde hlavně inovace, projekty v rámci umělé inteligence, digitalizace, propojení průmyslu s vysokými školami. Měl jsem z toho fajn pocit. Některé ty společnosti zastupují Češi, čeští manažeři. A i ti nás pochválili za koncept strategie, na který jsou prý i oni v Americe pyšní. No tak super.

Skvělé to bylo i se zástupci Národní nadace pro vědu, kam jsem odjeli pak. Opět jsme vysvětlili, jaká je teď naše strategie, což se jim tak líbilo, že jsme hned dohodli velice konkrétní spolupráci. Do Česka se brzy vypraví mise ředitelů National Science Foundation, která připraví prioritní oblasti spolufinancování české vědy americkou stranou.

No a pak jsme přejeli na Marylandskou univerzitu, kde nám ukázali univerzitní program pro umělou inteligenci. Tohle téma bych chtěl rozvíjet a prosadit centrum umělé inteligence v Praze. Evropa bude dotovat asi čtyři taková centra. Praha pro to má skvělé podmínky. Je to velká šance.

Odpoledne jsem pak odjel do CIA. Já vím, že média pasou po každém detailu, ale věřte, že v takových chvílích je určitě lepší držet dohody s partnery a veřejně nic nekomentovat. Řeknu jen to, že je vidět, že pro americkou stranu jsme prostě partneři.

No a večer jsem pak byl se svou ženou na basketu. Washington Wizards hostili Dallas Mavericks. Asi jste viděli fotku. Byl to zážitek vidět mladého Čecha Tomáše Satoranského nastupovat v základní sestavě týmu NBA, jak pak skoro celý zápas diriguje svůj mančaft, skvěle přihrává a dává nějaké ty body. Washington Wizards nakonec ještě vyhráli. Takže jsme si to skvěle užili.

Přemýšlel jsem nad tím, že možná pro mě bude dnes večer Satoranský i trochu vzorem. Taky tady za tu dobu, co působí v NBA, postupně místním ukázal, jak se česká šikovnost, chytrost a kreativita umí prosadit. Že na to máme. Že není náhoda, že jsme za První republiky patřili na špičku Evropy. Že letos slavíme 30 let od Sametové revoluce a rozhodně nestojíme na místě. Máme vize a chuť být minimálně v Evropě zase vidět a slyšet. I když nepatříme k největším.

Chci, aby to prezident Trump pochopil. Protože taková šance se zas dlouho nemusí opakovat.Čau lidi, asi jste mě viděli, jak jsem se na zahájení naší kampaně vytočil. Jen na to pomyslím, stoupá mi tlak. Proč si naše děti nemůžou koupit v obchodě originál zmrzlinu Magnum? Tu pravou. Tu s lepší polevou. S lepší čokoládovou chutí. Rozdíl pozná každý, kdo si ji někdy dal třeba hned za hranicemi na první benzínce v Německu. Takovou si u nás děti dopřát nemůžou. A to nemluvím o Nutelle.

Proč jsou rybí prsty dovážené k nám do Česka plné vody?

A proč jsou prací prášky míň kvalitní, než mají Rakušani a Němci? Tohle všechno, co jsem vám tady vyjmenoval, vyšlo ze společného testu redakce MF DNES a Potravinářské komory ČR.

Když jsem si telefonoval s jedním bývalým zaměstnancem, který dlouhé roky pracoval v obchodních řetězcích, řekl mi, že i kdyby chtěli, tak si některé zboží ze zahraničí stejné kvality nemůžou objednat. Některé kvalitní věci prostě nejsou pro Čechy určené! Takže jsem svolal jednání s řetězci na pondělí a chci se přesvědčit, jestli je to pravda. 

Jo, jsme pro ně popelnice Evropy. Sám jsem tomu nechtěl věřit, dokud jsem se o to nezačal zajímat do hloubky. Štve mě to neskutečně. Od začátku, co jsem v politice, se snažím naši zem posunout. Jsme nejstabilnější ekonomika Evropy, patříme k nejmíň zadluženým státům a většina zemí Evropské unie by se od nás měla učit, jak se správně a efektivně vybírají daně. A pořád na nás velké státy a firmy, které v nich sídlí, koukají, jako že bydlíme někde na stromech. Jasně, jde o prachy.

O prachy pro ty zahraniční firmy.

Takže BUDÍČEK! Rozjeli jsme kampaň. Nejde tady jen o nějaká křesla v evropském parlamentu. Jdeme do protiútoku vůči všem, kteří nám pořád chtějí vnucovat pozici druhořadé země. Nejsou to jen politici a lobisti ze zahraničí. Jsou to bohužel i někteří čeští politici, kteří nepochopili, co znamená hájit české zájmy v Evropě.

Česko ochráníme 🇨🇿 Tvrdě a nekompromisně!

Jo, to je naše heslo, s kterým jdeme do voleb. Je za ním nejen jasný plán, ale i spousta už hotové práce. Kdo čtete moje týdenní hlášení, tak víte jaké.

Vybojovali jsme spolu s ostatními premiéry V4 zrušení kvót na ilegální migranty na Evropské radě v červnu 2018. Bojuju za jednotný evropský trh férový pro naše lidi a firmy, za rozumný rozpočet, za nižší byrokracii, za právo určovat si, na co čerpat evropské peníze. Je to spousta různých věcí, ale všechny spojuje jediný cíl. Bojovat za české zájmy.

Aby se to povedlo, potřebujeme mít europoslance, kteří potáhnout za jeden provaz, nebudou trávit čas bonzováním a lobováním proti své zemi (určitě víte, o kom mluvím), ale budou spolupracovat s premiérem a ministry své země.

Jinak, tu kvalitu potravin řeším zcela bez ohledu na nějaké volby. Spolupracujeme na tom na úrovni vlády, potkal jsem se i se zástupci svazu obchodu, spolupracujeme s potravinářskou komorou. A příští týden mě čeká schůzka s obchodními řetězci a budu zjišťovat, co se dá dělat.

Taky jsem to otevřel teď ve středu ve Varšavě, kde jsme slavili 15 let od vstupu do Evropské unie. Spolu se mnou tam byli zástupci celkem deseti zemí, které prvního května 2004 do Unie vstoupily. Plus přijeli z Rumunska, Chorvatska a Bulharska, které vstoupily do EU později. A vyzval jsem kolegy, abychom to všichni společně řešili. Takže jsme se dohodli, že budeme za jednotnou kvalitu potravin v Evropě bojovat společně.

Budu rád, když si přečtete celý náš program do Evropských voleb. Dávám odkaz do komentářů. Je to skvělý, strukturovaný materiál, který ale v médiích úplně překrylo jiné volební téma… jasně:

ČEPICE!

Jo, udělal jsem ji, protože když jsem byl ve Spojených státech, líbila se mi ta původní trumpovská kšiltovka „Make America Great Again”. No a já chci to samé. Silné Česko, my všichni chceme sebevědomou silnou zemi.

Hned, jak jsme s čepicí vystoupili v televizi, strhlo se hotové šílenství. Není na Twitteru snad jediný komentátor, který by k tomu neřekl svoje. Čepici jsme taky s Jaromírem Soukupem probírali v jeho Duelu na Barrandově. Pavel Štrunc z Info.cz se mě zase ptal, jestli jsem vůbec někdy kšiltovku nosil. No na tenise teda jo. Taky se mě ptal, proč nemám zmijovku 🙈 A proč jsem si prý vybral americkou čepici. Já mu na to řekl, že není americká, ale červená. Jiný komentátor, který napsal totální blábol, zase prohlásil, že je komunistická a to už jsem se jenom smál. Tahle čepice je určená pro všechny hrdé Čechy.

A samozřejmě celý internet je plný vtipů na ni. Jako vždycky. Takže, jo, je to kampáááň! A pro kampaň ji použil i největší český eshop. Jsme rádi, že naši čepici popularizuje. 

Už od chvíle, co jsem na Facebooku čepici ukázal, mě lidi bombardují žádostmi, že ji taky chtějí. Mailujou i mým spolupracovníkům. Napsala mi třeba čtyřčlenná rodina, že ji chtějí všichni. I děti. Úplně první si ji vyzvedl pan Jiří Folajtár a poslal mi i svou fotku, protože v té čepici celý den chodil!

Díky moc pane Jiří!

Vy všichni máte šanci ji taky dostat, když vyluštíte tajenku v našich novinách. Ty dostanete buď našich lidí, kteří je už teď rozdávají na našich akcích.

Jak víte, máme tři nové ministry. V úterý odpoledne jsem s nimi jel na Pražský hrad, kde je slavnostně jmenoval pan prezident. Ministryní spravedlnosti se stala Marie Benešová, ministerstvo průmyslu a obchodu převzal Karel Havlíček a ministrem dopravy je Vladimír Kremlík. Kromě toho získal pan ministr Havlíček funkci místopředsedy vlády pro hospodářství a paní ministryni financí Aleně Schillerové přibyla role vicepremiérky pro ekonomiku a finance.

I když byl pan prezident pravděpodobně unavený z cesty do Číny, i tak dokázal každému jmenovanému spatra vyseknout pěkný projev. Hned, jak ceremoniál skončil, jsem jel nové ministry uvést do úřadů. Nebudou to mít jednoduché, ale věřím jim, jsou to pracovití a fundovaní lidé a své resorty určitě zvládnou.

Pokud se ptáte, k čemu jsou ty nové funkce místopředsedů, je to další krok, kterým posilujeme naši hospodářskou politiku. Oba jmenovaní mi s ní budou pomáhat.

Od Karla Havlíčka očekávám, že naváže na Inovační strategii Czech Republic: The Country For The Future, se kterou sklízíme úspěch ve světě a že začne se stejným drajvem připravovat Hospodářskou strategii. Alena Schillerová by zase měla všechno provazovat na náš rozpočet, hlídat, aby naše vize měly reálný hospodářský základ a zajišťovat zdroje na prioritní cíle.

Taky podporuju myšlenku porad takzvaných ekonomických ministrů, aby obrovský potenciál naší úžasné země byl beze zbytku využitý k jejímu rozvoji, což zajistíme zejména prostřednictvím investic, které překonají víc než jednu generaci. Musíme společně diskutovat klíčové ekonomické otázky tak, abychom zajistili, že hospodářský růst i nadále poroste a pro lidi zajistíme udržení životní úrovně.

Myslím, že jsme vytvořili jeden z nejsilnějších možných ekonomických týmů, který navíc budeme rozšiřovat o nejlepší experty, které naše země má. Vzpomínáte ještě na moji knížku Vize 2035 pro Českou republiku, pro naše děti? To, co v ní píšu, plním.

Obrovský kus čeká nového ministra dopravy Vladimíra Kremlíka. Zrychlit přípravu a výstavbu dopravních staveb. Podívat se, jak funguje Ředitelství silnic a dálnic a zároveň pokračovat v přípravě novely zákona o urychlení výstavby dopravní infrastruktury. Ta je teď v připomínkovém řízení. Až se s ní pan ministr důkladně seznámí, co nejdřív ji chce předložit vládě a poslat do Parlamentu.

Těch úkolů je fakt spousta, musí si ve spolupráci s ministerstvem financí zajistit peníze na výstavbu dálnic, silnic a železnic. Pan ministr bude taky usilovat o postupnou rekonstrukci a modernizaci nádražních budov a   zlepšení plynulosti a bezpečnosti na silnicích. Po roce 2019 musíme taky zajistit bezproblémový výběr mýta, pokračovat v přípravě vysokorychlostních tratí, abychom je mohli začít konečně stavět.

Je vidět, že pan ministr to bere vážně a maká od momentu svého jmenování. Ještě tenhle týden jsme se dohodli na změně vedení ŘSD. Oba chceme, aby tahle klíčová organizace získala novou šťávu. Generálním ředitelem se stane Pavol Kováčik, od kterého čekáme velký tah na branku a další zrychlení výstavby dopravní infrastruktury.

Teď další moje velké téma. Jako premiér dbám na to, aby ministerstvo financí spojovalo síly s ministerstvem zdravotnictví. Musíme pořádně kontrolovat zdravotní pojišťovny, protože hospodaří se stovkami miliard korun.

Určitě si pamatujete na případy pochybných zakázek zdravotních pojišťoven. Na jednu takovou jsme narazili při kontrole Vojenské zdravotní pojišťovny, ještě když jsem byl ministr financí. Tehdy to byla pěkná zlodějina, proto jsme podali trestní oznámení a podnět na Úřad pro ochranu hospodářské soutěže. 

Náš ministr Adam Vojtěch začal ve zdravotnictví dělat pořádek. Zprůhlednil zadávání veřejných zakázek a nákupy léků v nemocnicích, zavedl jasná pravidla pro rozhodování o nákupech přístrojů za desítky milionů a začal připravovat otevřená data ministerstva. A do kontrol zdravotních pojišťoven se pustil s vervou. Tenhle týden jsme to spolu ráno u kafe probírali.

Adam Vojtěch nechal zkontrolovat, jestli pojišťovny zodpovědně plní svou povinnost zajistit lidem zdravotní péči. Třeba, když vám chybí praktický lékař, měli byste zavolat na pojišťovnu a ona má povinnost vám lékaře sehnat. A ukazuje se, že na to někdy pojišťovny pěkně kašlou! Náš ministr chce proto změnu zákona, aby zdravotní pojišťovny měly povinnost evidovat stížnosti pacientů a uvádět je do výročních zpráv. A to já velmi podporuji! Lidé musí jednoduše najít svého lékaře.

Taky makáme na tom, aby nemocnice dostávaly od pojišťoven spravedlivé úhrady za ty samé výkony. Adam Vojtěch úředníky na ministerstvu pěkně prohání, aby zavedli nový průhledný systém, kterému se říká DRG, od roku 2020. O něm se totiž mluvilo už dávno předtím, než vzniklo nějaké hnutí ANO, ale zůstalo jen u toho mluvení. My přicházíme s výsledky.

Další věc, která zajímá nás všechny, je kvalita zdravotní péče a její měření. Aby se pacient dozvěděl, jaká nemocnice to dělá dobře a jaká hůř? To bylo doteď sci-fi. Ministr Vojtěch si ale troufl i na tohle a od svého nástupu maká na tom, aby lidem nabídnul pravdivý obrázek o poskytovatelích zdravotní péče. Tím pádem jim dává možnost se rozhodnout na základě jasných informací, kam se půjdou nechat vyšetřit nebo si udělat zákrok.

Ministerstvo zdravotnictví teď analyzuje počty zdravotních výkonů. Je vědecky ověřené, že vyšší počet výkonů vede i k jejich vyšší kvalitě a menšímu počtu komplikací. Tak třeba operaci srdce by neměli dělat tam, kde jich neprovedou aspoň 20 ročně.

Měření kvality, které Adam Vojtěch zavedl, povede k větší kvalitě péče a tím samozřejmě k menšímu počtu komplikací a úmrtí. A lékaři zase budou mít zpětnou vazbu o svých výsledcích.

Ještě se na chvilku vrátím k té Varšavě, o které jsem psal na začátku. Sice jsem tam jel oficiálně na oslavy našeho vstupu do Evropské unie, ale nakonec to byla spíš pracovní schůzka, protože jsme s ostatními lídry čtyři hodiny probírali ty nejdůležitější věci, které nás v Unii čekají. Brexit, klimatickou změnu, Schengen, vnitřní trh, obchod mimo Evropu, zahraniční politiku a taky to, že nechceme zpolitizovanou Evropskou komisi. Hlavní slovo má mít Evropská rada.

Další mezinárodní akce byla u nás doma. V Praze se konal už 19. ročník Evropského jaderného fóra ENEF. Přijel na něj i slovenský premiér Peter Pellegrini, s kterým se setkávám vždycky moc rád. Nejenže si procvičím slovenštinu, ale na každém setkání vidím, jak intenzivně jsou naše země provázané. Tentokrát přijel i se svým ministrem hospodářství Peterem Žigou, velmi zkušeným matadorem slovenské vlády. Na společné snídani mě proto doprovodil místopředseda vlády a šéf resortu průmyslu Karel Havlíček. Domluvili jsme společný podnik s účastí ČEZu a taky to, že vytvoříme první česko-slovenskou technologickou a inovační platformu se zaměřením na baterie. To je velká šance pro univerzity, startupy nebo automobilky. Pokračovat už budou naši ministři, v nejbližší době se pan Havlíček sejde s panem Žigou a vše dotáhnou.

Musím říci, že mě dostala profesionální atmosféra fóra. Sjela se k nám skutečně evropská energetická elita, několik ministrů, a stovky oborníků na jádro nebo například na obnovitelné zdroje.

Zaujaly mě hlavně technologické novinky. Je jasné, že rozšíření jádra nás v důsledku snižování těžby uhlí nemine a i když budeme posilovat zelenou energii a plynové elektrárny, jádro bude během dvaceti let zajišťovat polovinu všech zdrojů.

Zajímavé řešení by mohlo být doplnění dalšího jaderného bloku menšími modulárními zařízeními s nižším výkonem, které by mohly být situovány u větších měst. Nebude to sice hned, ale určitě to stojí za zamyšlení, ve světě se o tom teď hodně mluví. Ale o tom musí rozhodnout odborníci. Já odborník na energetiku sice nejsem, moc mě to ale zaujalo a budu sledovat, jak pokračuje vývoj a jaké budou reference ze světa.

Úplně nejvíc mě zaujal nenápadný chlapík z Turecka, Fatih Birol, šéf Mezinárodní energetické agentury IEA. Brilantně, přesvědčivě a hlavně na faktech ukázal, jak se světové velmoci vypořádávají s energetickými zdroji. Trochu mi šel mráz po zádech, když jsem viděl, jak se začíná v této oblasti měnit trend ve prospěch Číny, ale pan Birol mimo toho jasně prokázal, že jaderné bloky patří mezi ekologicky nejšetrnější řešení. Pokud Vás jeho prezentace zajímá, koukněte do komentářů.

A další extrémně důležitá mezinárodní akce. Prague Security Conference G5, která se konala tenhle týden v Praze. Zorganizovalo ji Ministerstvo zahraničních věcí a já jsem nad ní převzal záštitu a měl na ní projev. Přijelo několik desítek expertů na problematiku sítí 5G a kybernetickou bezpečnost z celého světa, Evropské unie i NATO.

Zatím si normální člověk neumí představit, co bude zavedení sítí 5G znamenat pro komunikaci, průmysl, dopravu, zdravotnictví a spoustu dalších odvětví. Neznamená to jen rychlejší internet a videa ve vyšším rozlišení. Bude to skutečná revoluce, která ale zároveň přinese nová rizika. Celá naše společnost bude v určitém smyslu zranitelnější. Takže bezpečnost je při zavádění 5G téma číslo jedna. Budu rád, když si přečtete můj projev, který jsem na konferenci měl. Dávám do komentářů.

Když jsme u těch technologických věcí, vzpomínáte si, jak jsem byl na Evropském finále SWC Summit kde soutěžily nejlepší mladé firmy Evropy. Bylo jich víc než 350. Mezi nimi mě zaujala firma SmartGuide. A tenhle týden jsem se s nimi společně s naším vládním zmocněncem pro digitalizaci Vladimírem Dzurillou a náměstkyní ministra průmyslu a obchodu a generální ředitelkou agentury CzechInvest paní Silvanou Jirotkovou potkal.

Nabízí skvělou službu. Průvodce městem nebo zajímavými destinacemi s využitím rozšířené reality. Všechno je to doplněné zajímavými příběhy a offline mapami s doporučenými trasami.

Moc by se mi líbil nápad udělat digitálního průvodce. Na jednom místě by byly všechny zajímavosti celého Česka pro všechny turisty. Cestování by se stalo zajímavější a rozšířili bychom zájem turistů i o další nádherná místa u nás doma. Proto jsem nabídnul pomoc a budeme se snažit, abychom začali všechny naše památky a zajímavosti propagovali i digitálně.

V týdnu jsem se potkal i se šéfy největších českých bank. Přišli za mnou společně se zástupci České bankovní asociace. Bavili jsme se o sektorové dani. Varují před ní na základě zkušenosti v Maďarsku, Slovensku a Rumunsku, může to razantně zpomalit českou ekonomiku, omezit dostupnost hypoték pro občany, úvěrů pro živnostníky a firmy. Apeloval jsem na banky, aby zrušily poplatky, zásadně navýšily výnosy u vkladu obyvatelstva a zjednodušily přístup k úvěrům pro podnikatele a živnostníky

A hlavně, že chci, aby se banky zamyslely nad tím, co udělat, aby od nás odcházelo míň dividend a víc peněz zůstalo tady. Tyto peníze bychom mohli vložit do Fondu národního rozvoje, který bychom použili na potřebné investice, ze kterých budou mít užitek všichni občané. Vicepremiér Karel Havlíček k tomu vytvoří pracovní skupinu a brzo doladí detaily. Se zástupci bank se potkám brzo znovu. Investice do škol, nemocnic, nebo infrastruktury, které udělají z Česka lepší zemi, jsou náš velký společný zájem.

Tak a teď už fakt v rychlosti. Byly u mě dvě zástupkyně petice za zvýšení rodičovského příspěvku. Přivezly mi archy s víc než 54 tisíci podpisy. Napsal jsem o tom několik hlášení, takže víte, o co jde a že to řešíme. Znovu jsem jim zopakoval, že teď sestavujeme rozpočet, v rámci kterého tyto jejich požadavky vyřešíme. 

Na vládu jsme si pozvali prezidenta Nejvyššího kontrolního úřadu pana  Miloslava Kalu a naši ministři s ním probrali zprávu jeho úřadu. Nemá smysl to rozepisovat, protože jsem tomu věnoval kus minulého hlášení a naše paní ministryně financí k tomu měla ve sněmovně skvělý projev, který jsem vám taky dával. Naši ministři připravili jeho zprávě fundovanou oponenturu a myslím, že to bylo nakonec docela konstruktivní a věcné.

Vyrazil jsem i na koncert, který v Doxu pořádal Úřad vlády a zastoupení Evropské komise v Praze při příležitosti 15 let výročí našeho vstupu do EU. Jazz sice moc nemusím, ale klobouk dolů před Milanem Svobodou. Je to fakt číslo. Naštěstí se víc hrálo, než mluvilo, i tak jsem stihl říct, že to, co se nám povedlo za patnáct let v EU je hlavně zásluhou všech šikovných lidí v Česku, a že se budeme muset ještě všichni pořádně snažit, aby EU dobře fungovala.

Musíme skoncovat s tím, aby nám všechno diktovali úředníci v Bruselu. Hlavní slovo musí mít Evropská rada, kde sedí všichni premiéři a ministři členských zemí. Potřebujeme Evropu silných členských států. Nebude to jednoduché, ale určitě to stojí za to. Cestujeme bez formalit, děcka studují, kde chtějí, naše firmy můžou vyvážet. Za patnáct let se naše životní úroveň dostala na devadesát procent průměru EU. To je jeden z nejlepších výsledků z deseti států, které vstoupily v roce 2004 s námi.

Po koncertě jsem se potkal se spoustou lidí, kteří na evropských věcech pracují a snaží se, aby to všechno fungovalo a hlavně, aby byla vidět a slyšet Česká republika.

Zašel jsem i na Kampu na vernisáž výstavy Voda a civilizace, kterou uspořádalo Ministerstvo životního prostředí, egyptolog Miroslav Bárta a filmová producentka Olga Menzelová. Na dvaceti panelech jsou unikátní fotky z Evropy, Austrálie, přes Afriku až po Grónsko. Ukazují, jak voda je a vždycky byla vzácná komodita. Jsou to věci, které člověku nedojdou, dokud je neuvidí. Třeba kolik vody spotřebují ve Spojených státech nebo kolik jí je potřeba na výrobu naprosto běžných věcí. Výstava bude putovní a dostane se tak i do dalších měst. Přemýšlím, že bychom ji potom koupili a mohli ji ukazovat i premiérům jiných zemí. Je potřeba si uvědomit, jak na tom naše planeta je.

Velký úspěch měl i den otevřených dveří Lichtenštejnského paláce na Kampě a Hrzánského paláce na Hradčanech. Jsou to nádherné budovy, které byly navíc u příležitosti 15 let vstupu do Evropské unie vyzdobeny modrými a žlutými květinami. Ještě krásnější je ale výhled z nich na Prahu. Celkem přišlo na komentované prohlídky 1700 lidí.

Já měl ještě v týdnu fakt zajímavé setkání s panem Patrikem Babínkem ze společnosti DigiTry Art Technologies. Mají unikátní projekt na obnovu poničené katedrály Notre-Dame. Pomocí dronů by katedrálu naskenovali a pak vytvořili 3D model, který by se použil na projekční práce. Skvělý nápad.

Přišli za mnou taky zástupci petice za odvolání ministra kultury Antonína Staňka. Zastupují prý celou kulturní scénu a nasbírali už přes pět tisíc podpisů. Proč tahle petice vznikla, jsem vám psal už v minulém hlášení. Pozval jsem je tedy k sobě na Úřad vlády. Ke stolu jsme zasedli mimo jiné s ředitelem DOXu Leošem Válkou, režisérem Václavem Marhoulem a samozřejmě i se stranickým šéfem pana ministra kultury Janem Hamáčkem. 

Je to hlavně záležitost našeho koaličního partnera ČSSD. My máme dohodu, že si do ministrů nemluvíme. Na druhou stranu měli umělci docela jasné a vážné argumenty. Kromě podpisů od našich uznávaných umělců napříč celou kulturou mluvili i o 38 velkých institucích včetně Centre Pompidou, kterým se výměna pana ředitele Jiřího Fajta nelíbila. Na druhou stranu odborářům Národní galerie se zase nelíbil pan Fajt. Zástupcům petice jsme řekli, že to bereme vážně, ale teď už je na ČSSD, aby udělali rozhodnutí, které budu respektovat.

No a jak jste v pátek určitě viděli na Facebooku, byl jsem u našich speciálních jednotek. Společně s ministrem obrany panem Lubomírem Metnarem jsme navštívili naši elitní jednotku, která si získala světové renomé. Převedli nám střelbu, ochranu důležitých osob, seskoky z vrtulníku a zásah proti teroristům držícím rukojmí. Bylo to neuvěřitelně působivé a jsem hrdý, že je máme.

Myslím, že takováhle jednotka by měla dostat výjimku v systému nákupu vybavení, aby ji nezdržovalo dlouhé papírování a prostě dostala, co potřebuje. Taky bychom měli změnit zákon, abychom ji mohli kamkoli vyslat bez souhlasu parlamentu v případě, že jsou Čeští občané někde v ohrožení. Taková mise by měla být samozřejmě od začátku v utajení. Vždyť právě smysl elitních jednotek je v okamžité reakci na hrozící nebezpečí, nemůžou přece čekat až doschůzuje sněmovna. To asi pochopí každý, že taková věc se nemůže nikde vykecat. Takhle jsem to řekl i médiím, ale znáte to. Zase vytrhli z kontextu jen část mého sdělení, ale to mi nevadí, už jsem si zvykl. Musíme to probrat ve sněmovně a s experty, ale naše armáda je pro.

Tak a teď už fakt končím. Mějte se krásně a jdu na vaše otázky.Čau lidi, je pivo „chlast“? Ptám se přesně takhle, protože se stala příšerná věc. Zavedl jsem filosofii na sociální sítě. Jo, taky jsem se divil, když jsem to zjistil. Představte si, jak to začalo. Minulou neděli jsem napsal, že je rozdíl mezi posezením s kamarády v hospodě u piva a sebedestruktivním nasáváním kořalky. Celkem jednoduchá úvaha, no myslel jsem si, že ji každý pochopí. A proto tvrdý chlast víc zdaníme, ale hospodským DPH na točené pivo snižujeme. Jako kompenzaci za to, že museli v hospodách zavést EET. Získají díky tomu pro sebe 400 milionů a když připočtu, že jsme hospodským znovu snížili DPH na stravování a nealko, tak jim zůstane 1,36 miliardy. Plním jen to, co jsem slíbil v lednu 2016 v pořadu Máte slovo u Michaely Jílkové, že snížíme DPH na točené pivo z 21 na 10 procent. Tři a půl roku to trvalo, ale protože jsem urputnej, prosadil jsem to.

No a co se nestalo.

Na Facebooku a hlavně Twitteru začal filosofický kroužek.

Jak definovat alkohol?

Kdy přestává kamarádské popíjení a začíná chlastání?

Patří ke kamarádskému popíjení i chození ven na cigáro?

Hotová intelektuální bouře. Chcete se přidat? Jasně! Napište mi hned teď do komentáře a hlavně sdílejte, ať se vyjádří co nejvíc lidí.

Já jsem vystudoval ekonomii, takže vám k tomu filosofický výklad nedám. Ale myslím, že jsem to minule napsal jasně. Bojujeme proti ZÁVISLOSTEM. Tvrdému chlastu, kouření, hazardu. Protože rozežírají nejen mozky, plíce, játra, ale i lidské charaktery, rozbíjí rodiny, přátelství, ekonomicky oslabují náš stát o stovky miliard ročně. Proto je víc zdaníme. A díky penězům, které z toho získáme, můžeme i zvýšit rodičák o 80 tisíc.

Já vím. Určitě se tenhle týden najde nějaký další myslitel. Bude se ptát, co si to Babiš představuje pod slovem závislost. Přemýšlel jsem, kdo to doteď vyložil nejlíp. A myslím, že je v tom nejlepší klasik Jaroslav Hašek. Jasně, dobrý voják Švejk. Pamatujete, jak ho mají eskortovat dva vojáci k feldkurátorovi Katzovi? “Stavili se za Florencí v malé kavárničce, kde tlustý prodal své stříbrné hodinky, aby se mohli ještě dále veselit.” Nakonec musel Švejk eskortovat oba vojáky a ještě jim nést flinty. Pokud nemáte čas číst, na netu najdete klasický přednes od pana Wericha. Dám vám za chvilku odkaz sem na Facebook.

Jinak teda, nedokážu si představit svatomartinskou husičku, pěkně vypečenou, bez piva. Je to náš národní nápoj.

Ale teď zpátky k daňovému balíčku a vyššímu rodičáku.

Jak asi víte, obojí jsme tenhle týden prosadili. Dokonce ve stejný den.

Rodičák stoupne o 80 tisíc na 300 tisíc korun všem rodičům dětí do čtyř let, kteří ho ještě 1. ledna budou pobírat. Slíbili jsme to v našem programovém prohlášení a taky jsme to splnili.

Minule jsem vám psal o těch šílených obstrukcích opozice, rozebíral jsem vám, v čem spočívá náš daňový balíček, díky kterému budeme mít dost prostředků na zvýšení rodičáku. A taky jsem vám psal, jak lhali někteří opoziční poslanci, kteří schválení tohoto strašně důležitého zákona blokovali. Prý chceme danit pojišťovnám jejich rezervy, přitom my ale akorát rušíme nesmyslnou daňovou výjimku, kterou si zástupci pojišťoven vylobovali před námi. Teď budou platit daně jako každý jiný. To jsem vám už popsal.

Ale v daňovém balíčku je třeba i to, že ukončuje nejasnosti při placení daně z nemovitých věcí. Remízky, meze a další krajinné prvky, které zadržují vodu v krajině, už nebudou daňově znevýhodňované. 

Než se nám daňový balíček a vyšší rodičák podařilo protlačit, museli jsme přetrpět 27 hodin obstrukcí opozice.

A teď si vemte. Nás všechny daňové poplatníky stojí jediný den jednání Sněmovny 5 milionů korun. Zároveň jsme jedna z mála zemí v Evropě, která nemá omezenou dobu řečnění poslanců.

Většinou ve vyspělých demokraciích to je tak, že poslancům se přidělují minuty podle toho, kolik jejich strana získala křesel ve Sněmovně. Nebo je pevně dané, kolik minut můžou řečnit v prvním čtení zákona a kolik ve druhém. Třeba 10 minut a pak už jen 5 minut. Schválně koukněte na studii, co dávám za chvíli na Facebook. 

Tenhle týden jsem byl v lucemburské sněmovně a přivezl jsem si jejich jednací řád. Dobu řečnění mají omezenou, stejně jako v německém Bundestagu. Funguje to tak i v Evropském parlamentu.

To u nás, v České republice, si může poslanec mluvit, jak dlouho chce. Takže to mluvení je častokrát žvanění. Je to naprosto nesmyslná výsada, která ničemu nepomáhá. Vždyť si vemte, že i spousta zastupitelů v našich obcích si odhlasovala omezenou dobu mluvení. Tak proč to nemá Sněmovna?

Žvanění některých poslanců je legendární.

Tak třeba. Když se mělo v roce 2012 hlasovat o církevních restitucích, poslanec Michal Babák za VVčka začal předčítat dějiny církve od Velké Moravy. Když se po čtyřech hodinách dostal ke středověku, odebrala mu slovo tehdejší předsedkyně Sněmovny za ODS Miroslava Němcová, že nemluví k věci. Předseda VVček se začal rozčilovat, že to je "pošlapání demokratické debaty” 😂

Jasně demokracie. My jsme to zažili už při hlasování o první vlně EET. Ty samé obstrukce i minulý týden u daňového balíčku.

Aby parlament začal sloužit lidem efektivně, musíme dobu řečnění omezit. To je jasné. Musíme taky zařídit, aby se poslanci vyjadřovali k zákonům jen v 1. a 2. čtení. Ta hlavní práce má probíhat ve výborech, které zákony diskutují napříč všemi politickými stranami.

Ano, konstruktivně míněnou kritiku si mají vládní strany vyslechnout. Ale abychom ještě ve 3. čtení několik hodin poslouchali to, co už všichni víme, není normální. Třetí čtení má sloužit už jen k hlasování.

Musíme změnit jednací řád, aby odpovídal vyspělé demokracii a míň blázinci, kde každý mluví sám pro sebe. Což mi teda připomíná znovu Švejka, tentokrát když popisuje, jak se měl v blázinci:

“Je tam taková svoboda, vo kerej se ani socialistům nikdy nezdálo. Člověk se tam může vydávat i za pánaboha nebo za Panenku Marii, nebo za papeže, nebo za anglickýho krále, nebo za císaře pána, nebo za sv. Václava, ačkoliv ten poslední byl pořád svázanej a nahej a ležel v izolaci. Každej tam mohl mluvit, co chtěl a co mu slina právě přinesla na jazyk, jako by byl v parlamentě.”

Na omezení tohohle blázince jsme už sestavili pracovní skupinu, ve které je náš předseda Sněmovny Radek Vondráček, zmocněnkyně pro lidská práva Helena Válková a předseda našeho poslaneckého klubu Jaroslav Faltýnek. Budeme mluvit se všemi ve Sněmovně. Náš cíl je mít takový jednací řád, aby ho nebylo možné zneužívat a parlament sloužil lidem, ne požíral jejich daně bez užitku. Vstoupit v platnost by měl až od dalšího volebního období. Nechceme měnit pravidla uprostřed našeho mandátu, který nám občané svěřili.

Ne všechno musí provázet obstrukce. Tenhle týden jsme na vládě schválili zvýšení platů ve státní sféře. Už jsem vám to avizoval. Všem dáme navíc 1500 korun měsíčně. A ti s nejnižšími platy, jako jsou kuchaři, uklízečky nebo uvaděčky si polepší v průměru o 10 procent. A nejnižší platovou tabulku rovnou škrtáme.

Profese číslo jedna jsou pro nás učitelé. Nevím, jak víc se už rozepsat o tom, co všechno pro ně děláme, než jak jsem vám to podal v minulém hlášení. Alena Schillerová si dala na Twitter tenhle graf, který to ukazuje v barvách. Za chvilku dám odkaz.

Stručně, jasně a znovu. V roce 2014 měli pedagogové plat 26.397 korun a nepedagogové 14.861 korun. V roce 2020 to bude 42.054 korun a 23.593 korun. Za šest let se platy zvýší o 59,3 procenta u pedagogů a 58,75 procenta u nepedagogů. V roce 2021 budou mít učitelé v průměru přes 45 tisíc. Už v roce 2019 budou mít pedagogové průměrně 38.231 korun, to bude víc než průměrný plat celorepublikově.

Přesto minulý týden školské odbory vyděsily snad všechny rodiče. Stávka ve středu. Prý se zavřou VŠECHNY ŠKOLY. V pondělí už říkali, že to bude jen polovina. No a ve středu se ukázalo, že z 12.000 škol, co v Česku máme, jich zavřelo jen 1200. Dalších 2700 omezilo výuku nebo ředitelé poslali žáky domů dřív.

Zavřela jen desetina škol. Souhlasím s ministrem školství Robertem Plagou, že to byl debakl odborů. Já říkám, že to byla akce na image. Odboráři tak akorát vystrašili rodiče a přidělali jim další starosti, kam s dětmi, když musí do práce.

O to víc chci poděkovat všem, kteří se do stávky nezapojili. Děkuji vám, že nám věříte. Vím, že spousta z těch, co do stávky šli, to nedělali kvůli tomu, co jim navykládaly odbory, ale prostě chtěli upozornit na to, že se na české školství dlouhá léta kašlalo.

Pan předseda školských odborů František Dobšík je ve své funkci od roku 2003. A celou tu dobu na tom byli učitelé bídně. Co dělal, když jim nějaký pan profesor Fiala, v letech 2012-2013 ministr školství, přidal v průměru jen 163 korun?

Ne, fakt, nedělám si srandu. Takhle na školství ODS kašlala. V roce 2008 byl průměrný plat učitelů 23.777 korun a v roce 2013 to bylo 25.996 korun.

Takže za 6 let dokázaly vlády před námi přidat jen 2.219 korun.
My za 6 let učitelům zvedáme platy o 18.355 korun.

A pan Dobšík, který je celou tu dobu šéf školských odborů, svolal stávku právě teď. Když zvedáme platy o 68 procent za 6 let. Nechápu. Absolutně ne. Vždyť jen za ty dva roky, co má naše hnutí v kompetenci ministerstvo školství, zvedli jsme učitelům platy o 25,9 procenta.

Jak jsem vám už minule psal, že peníze nedáváme jen na vyšší platy pedagogů i nepedagogů, ale i do staveb a rekonstrukcí škol, do vědy, sportu, církevních a soukromých škol, inkluze… Rozepsal jsem to tak, že tyhle počty musí pochopit každý a kdo jste to náhodou minul, tak vám sem dám za chvilku odkaz. Najdete to hned na začátku mého minulého hlášení. A taky přidám komentář pana ministra školství ke stávce.

Znovu děkuju všem učitelům, kteří vidí, že se snažíme dělat maximum, aby se měli líp. Chceme, aby učitelská profese byla v naší společnosti minimálně stejně prestižní jako lékař. Aby k učitelům měli žáci i jejich rodiče úctu. Jako je to ve Finsku. Tam je to nejváženější profese. Na jedno místo učitele se hlásí deset zájemců. Jsme na začátku této cesty.

Dostal jsem skvělý mail od jedné paní učitelky, popisuje v něm jednotlivé
problémy pěkně přehledně:
1. společenské ohodnocení pedagogů
2. finanční ohodnocení pedagogů
3. finance na provoz škol
4. inkluze
5. Cermat
6. fungující systém
7. úvazky

Odepsal jsem jí, že se s ní chci potkat a podrobně to prodiskutovat. Musíme pozorně naslouchat učitelům a ředitelům škol a ne odborářům, kteří se angažují jen pro sebe v rámci své příští politické kariéry.

Pojďme ale na další věc, kterou se nám podařilo prosadit. Ve Sněmovně prošla v prvním čtení novela daňového zákona. Co vám to přinese?

On-line finančák. Ano, konečně díky tomuhle zákonu můžeme dokončit finanční úřad na internetu neboli Moje daně. Od konce příštího roku už budete moct podávat daňové přiznání jednoduše na netu. Vyplníte svoje údaje jednou a pak už nikdy víc. Formulář za vás i všechno spočítá, vy jen potvrdíte, že to sedí, mačkáte odeslat. Hotovo.

Lhůta pro elektronické podání se ještě k tomu prodlouží o celý měsíc a taky snižujeme úroky z prodlení ze 16 na 10 procent. S tím se zároveň ruší liberační lhůta za pozdní podání daňového přiznání a placení daní. Co ocení hlavně menší poplatníci, že výrazně navyšujeme částku, od které se vymáhá úrok. Z 200 na 1000 korun.

A teď pozor, podnikatelské okénko pro všechny, kdo platíte DPH.

Zlepšíme vám cash-flow a zároveň zvýšíme i právní a podnikatelskou jistotu, protože naše novela zavádí zálohu na daňový odpočet, která umožní dřívější vrácení části nadměrných odpočtů na DPH. Tyto zálohy můžete hned využít ve svém podnikání.

Abychom to ale mohli udělat, musíme o několik dní posunout výplatu daňových odpočtů ze současných 30 na 45 dní. Finanční správa tím pádem bude mít víc času si v některých případech vyjasnit s podnikatelem všechny případné nejasnosti v jeho papírech. I s těmi 45 dny ale budeme mít pořád jednu z nejkratších lhůt vyplácení odpočtů v Evropské unii. Přitom ubydou zbytečné kontroly, protože je budeme moct líp zacílit a sníží se objem zadržovaných nadměrných odpočtů. Volá po tom podnikatelská i odborná veřejnost už několik let. Mimochodem, celková částka tady těch zadržovaných nadměrných odpočtů dlouhodobě klesá. Představte si, že mezi léty 2016 a 2019 se snížila o víc než 80 procent. To je obrovské číslo a má pozitivní dopad na cash-flow podnikatelů. Nebylo by to možné, kdybychom nezavedli kontrolní hlášení a další opatření pro boj s daňovými úniky. 

Konec podnikatelského okénka.

Další hrozně důležitý zákon je schválený. Právo na digitální službu. V pátek ho odhlasovali poslanci. Díky němu budeme moct do 5 let komunikovat se všemi úřady po internetu. Je to revoluce. Z hlediska toho, jak se nám podařilo digitalizaci podchytit zákonem, teď patříme na světovou špičku. Už žádné povinné chození na úřady. Informace, které o nás stát má, bude sdílet napříč všemi svými úřady, skončí nekonečné kolečko dokládání dokumentů. A opakuju, to všechno do 5 let. Chci poděkovat poslancům, pro zákon zvedlo ruku 163 ze 166 přítomných. A speciálně děkuju našemu vládnímu zmocněnci pro digitalizaci Vladimírovi Dzurillovi, který na digitalizaci maká z technického i právního hlediska.

Jdem dál. Tenhle týden jsem byl na velké konferenci Zdravotnictví 2020 a se mnou samozřejmě ministr zdravotnictví Adam Vojtěch. Poděkoval jsem všem lékařům, sestrám, záchranářům, laborantům, porodním asistentkám a dalším specialistům, kteří nás mají ve svých rukách. Právě díky jejich nasazení máme skvělé zdravotnictví.

A pomáháme tomu i my ve vládě. Na péči o pacienty příští rok pošleme o 35 miliard víc než letos. Je to nejvyšší nárůst v historii. Několikrát jsem vám taky psal o tom, jak jsme dokázali vyladit úhradovou vyhlášku, aby s ní byli spokojení poskytovatelé i pojišťovny.

Psal jsem, že tlačíme zdravotní pojišťovny, aby ty peníze navíc směřovaly do zvýšení dostupnosti a kvality péče. Jsme v tom úspěšní už teď. Kratší čekací lhůty, delší ordinační doby, lepší vybavení. U nemocnic se soustředíme na lepší hospodaření, rozvíjíme společné nákupy, dali jsme jasná pravidla veřejným zakázkám a kritizovaným zpětným bonusům.

A hlavně. Finišujeme náš Národní investiční plán. V něm máme zmapované projekty ve zdravotnictví za 73 miliard. Budeme do nich postupně investovat a pevně věřím, že i naši následovníci. Je to plán na desítky let.

Teď řešíme hlavně státní nemocnice. Připravujeme 7 strategických investic za víc než 12 miliard. Stát přispěje 8,5 miliardami a vlastní zdroje nemocnic budou 3,1 miliardy.

IKEM Praha bude mít dva nové pavilony za 1,05 miliardy. Projekt už je schválený a psal jsem vám o něm.
Fakultní nemocnice Plzeň vybuduje nový pavilon chirurgických oborů za 1,5 miliardy.
V Brně postaví gynekologicko-porodnickou kliniku za 1,9 miliardy.
V Olomouci zrekonstruují a dostaví hlavní budovu za 1,5 miliardy.
Všeobecná fakultní nemocnice Praha postaví nový sdružený objekt za 1,5 miliardy.
V Hradci Králové zmodernizují chirurgické obory za 2,4 miliardy.
Thomayerova nemocnice Praha vybuduje centrální urgentní příjem za 0,75 miliardy.

Jsou to masivní investice, ale děláme spoustu dalších věcí, které pomáhají pacientům a taky zlepšují život zdravotníkům. Píšu vám o tom průběžně. Třeba o reformě duševní péče, navyšování kapacit lékařských fakult, zlepšování postgraduálního vzdělávání, snižování administrativy doktorům a sestřičkám, hlavně díky elektronizaci, tu umožní náš zákon, který předložíme nejpozději do konce března 2020. Taky řešíme dostupnost léků, vybojovali jsme, aby pojišťovny hradili těžce nemocným pacientům 90 procent ceny zdravotního konopí, prosazujeme zákon o odškodnění za újmu způsobenou povinným očkováním. No prostě budu rád, když si přečtete můj projev, který jsem na konferenci Zdravotnictví 2020 měl. Za chvilku dávám na Facebook včetně prezentace Adama Vojtěcha.

Další hrozně důležitá věc. Probíhá diskuse o rozpočtu Evropské unie na roky 2021-2027. Bojuju za to, aby se v rámci něj nesnižovaly peníze na kohezi neboli posilování chudších regionů Unie a jejich přibližování těm bohatším. Nejsem v tomhle boji sám. Na pražském hradě jsme zorganizovali summit Přátel koheze. A přijeli na něj zástupci z 16 států, celkem 10 premiérů včetně mě. Byl to vůbec největší počet zahraničních premiérů v ČR od našeho předsednictví v Radě EU v roce 2009.

Na jednu stranu Evropská unie plýtvá peníze na svůj provoz, na druhou nám ale chce dát míň na investice do dálnic, škol nebo mateřských školek. S tím samozřejmě nesouhlasím. Není to dobré pro nás, ale ani Evropu jako celek. V tom návrhu rozpočtu peníze na investice prostě najdeme. Přijali jsme s ostatními Přáteli koheze deklaraci, ve které jasně říkáme, že politika soudržnosti představuje klíčový investiční nástroj EU, který významně a viditelně přispěl ke skutečnému sbližování regionů i států v rámci EU a k fungování vnitřního trhu. Taky jsme v deklaraci vyjádřili nutnost flexibilních a vhodných pravidel pro čerpání prostředků EU.

V deklaraci máme i to, že všichni chceme zrušit rabaty neboli slevy nejbohatších států na příspěvky do EU, se kterými přišla Margaret Thatcherová v roce 1984 pro Velkou Británii, a pak to samozřejmě chtěli všichni, kdo platili nejvíc. Nizozemí, Německo, Švédsko, Rakousko. Nedává to ale smysl, výsledek je, že nejbohatší platí vlastně nejmíň a ještě tu jejich slevu musíme kompenzovat my ostatní. Něco takového chci rozhodně zrušit.

V roce 2018 ještě s Velkou Británií činily tyto rabaty 8,898 miliardy eur. A představte si, že na příští rozpočtové období, už bez Velké Británie, je taky plánují a to ve výši dokonce 14,5 miliardy eur. To jsou právě ty peníze, které budeme chtít na kohezi.

Ještě před summitem jsme si udělali přípravu s ministryní pro místní rozvoj Klárou Dostálovou. Chceme pro naše regiony víc prostředků z fondů EU, jednodušší pravidla pro žadatele a hlavně flexibilitu v přelévání peněz tam, kde jsou potřeba.

Ministerstvo pro místní rozvoj právě tenhle týden ohlásilo, že se mu podařilo rozdělit už 100 miliard z Evropského fondu pro regionální rozvoj. Ty se u nás rozdělují v rámci Integrovaného regionálního operačního programu, který ministerstvo spravuje. Zafinancovaných bylo už 6.567 projektů po celé České republice. Snažíme se navyšovat peníze hlavně školkám, školám, taky do zdravotnictví a na silnice. A protože poptávka převyšuje nabídku, navýšili jsme prostředky o 6,2 miliardy a připravujeme dalších 11,2 miliardy.

Peníze EU nám pomohly při opravách 886 kilometrů silnic II. třídy, opravíme díky nim 154 památek, zrekonstruuje se nebo nově postaví 120 stanic integrovaného záchranného systému nebo podpoří rozšíření nebo vybudování 485 mateřských školek a 142 nemocnic.

Jak vidíte, tyhle peníze jsou potřeba a já bojuju, aby se v novém rozpočtu EU nesnižovaly.

Mluvil jsem o tom i s chorvatským premiérem Andrejem Plenkovićem, který taky přijel do Prahy. Řešili jsme obchodní a ekonomické vztahy, rozpočet EU i nadcházející chorvatské předsednictví v Radě EU. Shodli jsme se na tom, že EU nemá zmenšovat objem peněz na investice a mluvili taky o ilegální migraci řízené pašeráky a ochraně hranic.

Chorvatsko snad konečně vstoupí do Schengenu. Mají dostatek pohraničních policistů, kteří jsou v připraveni bránit ilegální migraci na balkánské trase. S panem Plenkovićem jsme se shodli, že ilegální migraci musíme zastavovat už v zemích původu nebo přinejhorším na pobřeží evropského kontinentu.

No a ve čtvrtek jsem vyrazil s Monikou na oficiální návštěvu Lucemburska. Premiér Xavier Bettel je můj přítel. Rozumíme si v mnoha věcech, oba chceme bojovat za sjednocenou a silnou Evropu. Bavili jsme se o rozpočtu, o zahraniční politice, NATO, a o tom, že by EU měla být akčnější. Na Evropské radě bychom oba chtěli otevřít témata, o kterých se tam mluví málo. Podle mě chybí na Radě hlavně normální debata o tom, jak řešit nejrůznější krize, proč nejsou všechny členské státy EU v Schengenu, co budeme dělat v energetické politice a spousta dalších věcí.

Hodně jsme pracovali a večer Xavier mě a Moniku vzal do galerie moderního umění a na večeři. Bylo to fajn. Česká republika má s Lucemburskem hodně společného. Vždyť naše společné dějiny začaly už v době českého krále Jana Lucemburského. Je pohřbený právě v Lucemburku a u jeho krypty jsem uctil jeho památku. V Lucemburku mají taky náměstí Jana Palacha, možná jste viděli fotky, co jsem dával na Facebook, uctil jsem jeho památku a položil pod jeho pamětní desku květiny. Odhalili ji 20. srpna 1969 k prvnímu výročí sovětské okupace Československa.

Byl jsem taky v House of Startups. Vynikající prostor pro začínající podnikatele. Nikdy mě nepřestane fascinovat, kolik bezvadných nápadů mají.

Přijal mě velkovévoda Lucemburský Jindřich, který vzpomínal na Václava Havla, Václava Klause, Miloše Zemana i Karla Schwarzenberga. Zná je dobře všechny... Navštívil jsem parlament, kde jsem hodinu odpovídal na otázky poslanců a vyžádal si jejich jednací řád… A tři hodiny jsem strávil na Evropském účetním dvoře, který je podle mě nejužitečnější instituce EU, protože kontroluje, jestli peníze z rozpočtu EU se utrácí účelně. A to se údajně Komisi moc nelíbí. 

Podle mě se peníze nevydávají účelně a některé věci je potřeba změnit. Po jednání s Evropským účetním dvorem jsem dokonce přesvědčený, že se v rámci evropských institucí neskutečně plýtvá a některá zjištění EUD považuji za skandální. 

V roce 2018 činily celkové výdaje EU 156,7 miliardy eur a výdaje na chod evropských institucí téměř 10 miliard eur neboli 255 miliard korun. NEUVĚŘITELNÉ. Evropský parlament nás stál v roce 2018 1,9 miliardy eur. V příštím sedmiletém období 2021-2027 si naplánovali výdaje 87,5 miliardy eur, to znamená průměrně na rok 12,5 miliardy eur neboli 318,75 miliardy korun…

Hospodaření evropských struktur považuju za neuvěřitelné. Třeba, že Evropský parlament zasedá ve 3 různých městech, ve 3 různých státech. V Bruselu, ve Štrasburku a v Lucemburku… Všichni říkají, že je to politický problém a je to napsané ve smlouvách o EU. To je sice pěkný, ale kvůli tomu máme stěhovat tisíce lidí se všemi papíry každý měsíc přes 400 kilometrů tam a zpátky? Vyhazovat peníze občanů EU za tohle?

Výrazných úspor by se dosáhlo přestěhováním Parlamentu ze Štrasburku do Bruselu. Štrasburk stojí 114 milionů eur ročně, což je za sedm let 798 milionů eur plus hodnota budovy zhruba 600 milionů eur, takže za 7 let bychom získali včetně prodeje budovy 1,398 miliardy eur.

V Evropském parlamentu je zaměstnaných 14.000 lidí, z toho v Lucemburku pracuje 3000 lidí a stojí to ročně 15 milionů eur a nájem cizích ploch 14,4 milionů eur, takže téměř 30 milionů eur ročně, což je za sedmileté období 210 milionů eur. K tomu se navíc staví budova za 530 milionů eur, takže zrušením by se získalo 740 milionů eur.

Čili, kdyby se Parlament přesunul ze Štrasburku i z Lucemburku do Bruselu ušetřilo by se 2,138 miliardy eur.

V evropských strukturách pracuje 60.000 zaměstnanců a jejich průměrný plat je 8.333 eur měsíčně....

Na otázku, kolik je jejich průměrný důchod, mi neuměli dát odpověď nebo možná nechtěli. Když děláte v evropských strukturách, je potom váš důchod královský… 

Komise utrácí za budovy 11 procent rozpočtu, to znamená asi 1 miliardu eur ročně! Bruselské struktury nás v roce 2018 stály 9,9 miliardy eur, z toho Evropský parlament 1,9 miliardy.

A další neuvěřitelná čísla. Na zahraniční politiku, která podle mě ani neexistuje, jenom občas někoho vyzýváme společnými deklaracemi, aniž by nás podle mě velké státy braly vážně, se utrácí ročně 900 milionů eur a zaměstnávají 5.000 lidí! Jen náklady na budovy na zahraniční politiku jsou v roce 2019 162 milionů eur a limitní plocha na osobu 35 metrů čtverečních je v mnoha případech značně překračovaná.

Představte si, že Komise má budovy v Botswaně a Gambii a ty jsou od 2004 neobsazené. Taky v Jižní Africe a na Kapverdách mají rezidence neobsazené od roku 2012. Až teď, když na to Evropský účetní dvůr upozornil, se s tím něco stane.

No zkrátka, nešetří se. Parlament není schopný stavět na čas a z důvodu šestiletého prodlení vzniknou dodatečné náklady na nájem ve výši 86 milionů eur. V případě Komise je zpoždění dokonce 15 let a dodatečný náklad 248 milionů eur.

Takže až nám zase příště někdo bude říkat, že EU už nemůže přispívat na to, aby se naše země a její všechny části přiblížily životní úrovní nejvyspělejším členským státům, tak víme, že je to nesmysl, a že když se bude chtít, peníze se na to určitě najdou. A já vím přesně kde a jsem dokonale vyzbrojený čísly a argumenty na jednání o příštím rozpočtu EU na 2021 až 2027.

Zpátky do Česka. Už několikrát jsem vám psal, jak se snažíme udělat pořádek v budovách a pozemcích, které patří státu. 23 tisíc nemovitostí spadá pod státní instituce, ale leží ladem. Je to šílený brajgl, který tady zůstal po minulých vládách. Já už před 3 lety nařídil udělat inventuru, ať víme, co ze státního majetku je nepotřebné a můžeme s tím naložit ve prospěch lidí. No a tenhle týden vyšel v jednom médiu článek, že Úřad pro zastupování státu ve věcech majetkových, který tohle řeší, má nepořádek v IT systémech. Je to sice lež, ale někteří novináři potřebují senzaci. A přitom se to právě autorovi článku snažila paní ředitelka Kateřina Arajmu vysvětlit osobně a celý systém mu ukázala.

Dožralo mě to. Vždyť ty smlouvy byly uzavřené minulým vedením z let 2004 a 2010 a dobíhají do konce tohoto roku. Až současné vedení ÚZSVM s tím konečně pohnulo. Ředitelka Arajmu vypsala transparentní otevřenou veřejnou zakázku na Centrální registr administrativních budov neboli CRAB.

Abyste měli obrázek, jak to chodilo předtím a jak to chodí teď. Podle smlouvy z roku 2010 se platilo za CRAB přes 75 milionů ročně. Paní Arajmu, potom co nastoupila vyjednala aspoň slevu, takže to je 63,2 milionu. A víte, kolik se bude platit podle nové smlouvy? 7,4 milionu korun ročně. Takže o víc než 90 procent menší cena oproti tomu, co ze sebe nechal stát ždímat před námi.

Další věc, o které vám dost píšu, je rozšiřování jádra. S ministrem průmyslu Karlem Havlíčkem makáme na tom, abychom naší zemi zajistili energetickou soběstačnost. Podle odborných studií to s budoucností energetiky nevypadá dobře. Evropa se zbavuje uhlí. Podle mě rozhodnutí Německa uzavřít jádro a uhlí bude mít tragický dopad na jejich průmysl. Na slunce a vítr to neutáhnou. Naše země vyrábí víc než 40 procent elektřiny z uhlí a dokonce ji i vyvážíme. Pokud skončíme s uhlím a nerozšíříme jaderné elektrárny, staneme se závislí na jiných.

Proto další blok v Dukovanech, proto mluvíme i o budoucím rozšíření Temelína. Jasně, že budeme posilovat i obnovitelné zdroje, ministr Havlíček potvrdil do Bruselu, že ze současných 14 procent u nás zvýšíme podíl obnovitelných zdrojů na 22 procent do roku 2030. Ne ale cestou, kterou nám předvedly vlády v letech 2005-2011, kdy lobbisti a zkorumpovaní politici spáchali největší tunel v českých dějinách. Však víte, 1000 miliard.

Schválně se podívejte na projekt ElectricityMap, který hodnotí země podle toho, jakou má jejich energetika uhlíkovou stopu. Dávám za chvíli na Facebook. Jenom Švédsko a Francie jsou na mapě zelené. A víte proč? No protože Francie má 52 jaderných reaktorů a podíl jádra je u nich 75 procent. A Švédsko kombinuje jádro a vodu. Takže jádro je pro nás jasná priorita. Dokáže pokrýt výpadek uhlí a zároveň díky němu splníme nejpřísnější emisní kritéria. Vsadit jen na slunce, vítr, vodu? Na to nemáme geografii. Navíc bychom ohrozili domácnosti i ekonomiku firem.

Jak už jsem vám psal, sledujeme všechny nové technologie, budeme investovat spoustu peněz do chytré energetiky, podporovat malé obnovitelné zdroje na střechách domácností, bytovkách, průmyslových i zemědělských objektů.

Teď už jen rychlé info, co se v týdnu dělo dál. Jednal Vládní výbor pro osoby se zdravotním postižením. Potkal jsem se s Asociací provozovatelů dětských skupin a mikrojeslí, řešili jsme hlavně kapacity a platy. Měl jsem schůzku s ředitelem Českých drah panem Václavem Nebeským. Dal jsem rozhovor italskému deníku La Stampa. A dneska mám večeři s belgickým premiérem Charlesem Michelem. Byl zvolený předsedou Evropské rady, což je nejdůležitější instituce Evropy, protože tam sedí všichni prezidenti a premiéři. Bere to po Donaldovi Tuskovi. Pan Michel je ze stejné evropské frakce jako naše hnutí. Chci s ním diskutovat o tom, jak by měla fungovat Evropská komise i Rada a co musíme změnit, aby byla Evropa silná, jednotná a obstála v globálním světě.

Mějte se fajn.Čau lidi, před chvílí jsem v Národním muzeu mluvil o hrdosti a o vlastenectví. V poslední době se mu leckdo vysmívá, nechápe ho, nebo ho snad považuje za kontroverzní. Tak já vám teď něco ukážu. Legendární britský Top Gear určitě znáte. Píše, že už doporučuje lidem Škodovky víc než Volkswageny! Koukněte, dávám do komentářů jejich článek o nové Octavii, mají tam taky nádhernou fotogalerii.

Jo, tenhle týden měla premiéru Octavie čtvrté generace. Pro mě je to jeden ze symbolů české šikovnosti. Pamatuju na svoje první auto, Škoda Sedan za 6000 korun, složili jsme se na něj se spolužáky z gymnázia a jeli na zápas Slovan Bratislava - Sparta Praha, kde nám po zápase na Letné vybuchl motor. Naši měli zase béžovou Škodovku 1000 MB. Teď, když jsem seděl uvnitř nové Oktávky, jsem si připadal jako ve vesmírné lodi. Kvalita, luxus, jednoduchý, ale rafinovaný design.

My Češi vlastenci jsme. To se nedá zpochybnit. Díky tomu máme tak skvělé výsledky. Teď v říjnu proběhl průzkum a hrdost na naši zemi je nejvyšší za posledních 14 let. I k tomu vám pošlu odkaz.

Prosím vás všechny dnes, v tento den, přejme si všichni navzájem, ať se nám daří. A pracujme na úspěchu naší země všichni společně. Bez zbytečné zloby, agrese a nenávisti. Nemusíme spolu souhlasit, nemusíme mít stejné názory. Jsme ale úžasná země plná skvělých lidí, kteří mají na to světu dokázat, že se můžeme měřit s těmi nejvyspělejšími zeměmi. Měli bychom to všichni vědět. Držím nám všem i naší krásné zemi palce! Tohle jsem řekl i v projevu, který vám sem za chvíli hodím.

Taky jsem řekl dvě slova. Díky vám. Díky vám všem, kteří jste tohle všechno umožnili tím, že jste pracovali. Že jste vychovali děti. Že se společně nám všem povedlo to, co zažíváme právě teď. Nejlepší a nejsvobodnější období České republiky, jaké pamatujeme. Období, které je unikátní v rámci staleté historie naší země. A víte, co je nejdůležitější? Udržet získanou svobodu a demokracii pro příští generace.

O tom, jak jsme se od dob komunismu posunuli, svědčí mezinárodní žebříčky, ve kterých vycházíme skvěle i ve srovnání se zeměmi, jako je Izrael, Nový Zéland, USA, Holandsko. Dával jsem vám plno studií a srovnání už v minulých hlášeních.

Chceme ale ještě víc, mnohem víc. Investujeme do vědy výzkumu a modernizujeme naše školství. Jak víte, zavádíme duální vzdělávání, aby děti nasávaly už na škole teorii zároveň s praxí a neztrácely roky zaučováním, což jim přinese do života obrovskou výhodu. Jel jsem se teď podívat do Varnsdorfu, kde tohle už perfektně funguje. S ministrem průmyslu a obchodu Karlem Havlíčkem jsme vyrazili do Střední průmyslové školy TOS Varnsdorf. Výborná soukromá strojírenská škola a jak jste mohli vidět podle fotek, co jsem dával na Facebook, mají špičkové vybavení a školné zdarma. To proto, že soukromá firma TOS Varnsdorf, která ji před 3 roky otevřela, do ní už nainvestovala 120 milionů. Vychovává si tady odborníky pro sebe a dalších 15 spřátelených firem v regionu. Měl jsem tu čest být už na jejím otevření 1. září 2016.

Takhle má vypadat moderní průmyslovka. Na zdi jim visí lehce upravený citát od Jana Wericha: "Jestliže neumíš, naučíme tě, jestliže nemůžeš, pomůžeme ti, jestliže nechceš, odejdi.”

Ve Varnsdorfu jsem mluvil s vedením školy, firmy i města a taky jsem řekl pár slov dětem a jejich rodičům, kteří o studiu na průmyslovce uvažují. Jsou budoucnost našeho národa.

Budoucností je pro nás samozřejmě taky mezinárodní byznys a turismus. Naše země je svým kulturním dědictvím unikátní, a tím myslím nejen Prahu. Už před několika lety nás americký web Traveltipy.com vyhlásil zemí hradů a zámků. Ne Francii, ale nás. Koukněte na odkaz, co dávám za chvíli sem na Facebook.

Víc turistů, víc zahraničních investorů. K tomu potřebujeme nejen přímé lety, ale taky letiště s větší kapacitou. Už dnes vypravuje víc než 70 společností z letiště Václava Havla letadla do 171 destinací. Letiště taky loni vykázalo rekordní hospodářské výsledky.

Kdo si ještě pamatuje, jak to bylo před pár lety? Za tradičních demokratických stran se nakradly pozemky za 4 miliardy a tehdejší generální ředitel si vyplácel 300 milionů na odměnách. Když jsem nastoupil jako ministr financí, prošlo letištěm 12 milionů cestujících za rok. Letos už odhadujeme do konce roku 17,7 milionu. Takže za 5 let našeho působení skok o 5 milionů.

A takhle rostly počty cestujících za poslední 3 roky:
2017 - 15,4 milionu
2018 - 16,8 milionu
2019 - 17,7 milionu

Máme jasný plán dalšího rozvoje do roku 2050 a jedeme podle něj. Kapacita by mohla být až 30 milionů cestujících, pokud tomu budou ekonomické podmínky odpovídat.

Celkové investice za 55 miliard. Tenhle týden schválilo Ministerstvo financí investici do první etapy rozšíření Terminálu 2 za 16 miliard korun s 9 novými letadlovými stáními s nástupními mosty a bránami pro letadla na krátké a střední tratě. Taky 5 alternativních letadlových stání využitelných pro odbavení dálkových letů.

A do roku 2028 přibude nová paralelní dráha za 14 miliard.

Velká kapacita letiště by byla samozřejmě k ničemu, kdyby nemělo rychlé a snadné spojení s Prahou a celou republikou. A tak jsme po letech příprav začali konečně stavět to, na co se minulé vlády totálně vybodly. Trať Masarykovo nádraží – letiště – Kladno. První část, Negrelliho viadukt, slíbilo SŽDC otevřít 1. 6. 2020. Maká se ale současně na spoustě míst. V úseku mezi Kladnem a Kladnem-Ostrovec už máme územní rozhodnutí a připravujeme dokumentaci pro stavební povolení. Do příštího týdne bychom měli dostat územní rozhodnutí i k úseku Bubny – Veleslavín. K úseku Ruzyně – Kladno probíhá územní řízení. Ke zbývajícím stavbám připravujeme dokumentaci pro územní řízení.

Výsledek? Do roku 2028, tedy ve stejné době, kdy plánujeme dokončit rozšíření letiště, bude z Prahy na letiště a dál do Kladna vést rychlodráha. Celkem za 44 miliard.

Nebojte, tohle hlášení nebude jen o betonu, železu a technologiích. Pojďme na kulturu. Kinematografie je další věc, na kterou můžeme my Češi být pyšní a díky které jsme taky světově známí. Vznikly u nás nejen české oscarové filmy, ale i spousta těch zahraničních. Já jsem už jako ministr financí zvýšil filmové pobídky z 500 na 800 milionů, abychom přilákali víc zahraničních producentů. Letos se stalo poprvé, že peníze došly už v pololetí. Tak jsme si dali schůzku s ministryní financí Alenou Schillerovou, ředitelkou Státního fondu kinematografie Helenou Bezděk Fraňkovou a Asociací producentů v audiovizi a dohodli se, že filmový průmysl letos získá 500 milionů, které jsme ušetřili v rámci rezortu Ministerstva financí. Tohle řešení zabrání hrozícímu odchodu zahraničních štábů. Jejich působení přináší naší zemi miliardy ročně a zvyšuje nám mezinárodní prestiž. Třeba Návštěvníci 4 se točili na našich zámcích, které pak viděl celý svět.

Přitom ze všech zemí dáváme na filmy nejmenší dotaci. Jen 20 procent. Ostatní země dávají podstatně víc procent, nejvíc Velká Británie a Francie. Přesto nás producenti preferují. Máme totiž nejšikovnější lidi, nejlepší řemeslníky a jestliže tedy dáváme pobídky v řádech stovek milionů, naši živnostníci, řemeslníci, firmy a komparzisti získávají od producentů miliardy. Podporujeme tím i tradiční český filmový průmysl a všechna odvětví a profese, která s ním souvisí.

Určitě jste viděli na fotkách, že jsme měli tenhle týden už sedmé společné zasedání české a slovenské vlády. Potkali se naši ministři a podle mě jsme měli málo času na to, abychom probrali všechno, co máme společné, a kde se můžeme vzájemně inspirovat. Chci, aby v tom naši ministři pokračovali i bilaterálně. Důležitá je spolupráce v obranné problematice. Spolu musíme držet taky v evropských otázkách. Jasně deklarujeme, že EU je úspěšný projekt, jsme proevropští, aktivní a jednotní v rámci Evropy a Evropské rady.

Pojďme na zdraví. Tenhle týden jsem se potkal s novou regionální ředitelkou Světové zdravotnické organizace pro Evropu paní Piroskou Östlinovou, přišla i s programovou manažerkou pro oblast alkoholu Carinou Ferreira-Borgesovou a Srđanem Matićem, zástupcem v Česku. Byl u toho samozřejmě i ministr zdravotnictví Adam Vojtěch.

WHO u nás funguje už od 90. let a paní Östlinová nás pochválila za vynikající spolupráci. Ale nebyla to jen nějaká zdvořilostní schůzka. Shodli jsme se, že alkohol je v Česku pořád velký problém. Když by se topřepočítalo na čistý líh, který do sebe dostane průměrně každý Čech za rok, je to 12 litrů.

Zkuste si představit 12 flašek postavených vedle sebe a v nich čistý líh, který si vpravují lidi do těla. A to jen průměrně! Takže u některých lidí je těch flašek ještě několikanásobně víc. Jsme v téhle nesmyslné spotřebě 2. v Evropě a na následky chlastání u nás umře 18 lidí denně.

Jak už jsem vám psal, celospolečenské náklady nadměrného pití byly v roce 2018 odhadnuté na 59,1 miliardy. A odhadované výdaje ze zdravotního pojištění na léčbu poruch způsobených alkoholem byly 12 miliard.

Paní ředitelka Světové zdravotnické organizace naprosto souhlasí s tím, že daň na tvrdý alkohol i tabák zvyšujeme. U tabáku vyšší zdanění už prokazatelně kouření snížilo. Říká to WHO.

Pořádáme mezinárodní konzultace ke snížení škod způsobených alkoholem a 27. listopadu chystáme Národní konferenci věnovanou alkoholu a tabáku, kde budou i experti WHO a OECD.

Já jsem si na schůzce vyžádal aktualizované statistiky a podrobná data včetně srovnání podle jednotlivých států EU. Zároveň bych rád znal konkrétní čísla z ostatních států, pokud se jedná o přínos zvýšení daní na alkohol. Neměli bychom tvrdý alkohol, pivo a víno házet do jednoho pytle. WHO nám je slíbila s tím, že má jasné důkazy o prospěšnosti zvýšení daní.

Když jsme u těch závislostí, rovnou vám napíšu, co se tenhle týden dělo na Radě vlády pro koordinaci protidrogové politiky. Jak víte, jsem její předseda, protože tahle problematika mně osobně leží na srdci. Zvýšili jsme peníze na protidrogovou politiku o 77 milionů, které jsem sehnal. Média si mohla ušetřit pár vylhaných reportáží. Díky tomu dál zajistíme dostupnost služeb pro lidi se závislostmi a jejich blízké a taky tím zajistíme financování našeho Akčního plánu - Národní strategie prevence a snižování škod spojených se závislostním chováním 2019–2021. V rámci něj máme jasné úkoly, kdo je za ně zodpovědný, kolik budou stát. Plno věcí už je v běhu.

Akční plán teď putuje do meziresortního řízení a následně na vládu. Mimo jiné už obsahuje i problematiku závislosti na nových technologiích, která zasahuje hlavně děti a odborně se označuje “netolismus”. Taky řešíme boj se závislostí na lécích. To jsou věci, které se doteď neřešily.

Už teď víme, že děti s problémem závislosti na internetu tvoří velkou část klientů dětských adiktologických ambulancí. Takže vážení rodiče, pokud víte, že vaše dítě má tenhle problém, můžete si zavolat pro konzultaci:

800 350 000

Určitě ji využijte. Slouží pro všechny typy závislostí. A je pro vás zdarma.

Teď se posunu úplně jinam. Tenhle týden to bylo celkem téma v médiích. Státní hmotné rezervy. Co v nich všechno je? No třeba od konzerv s jídlem, přes ropu kovy až po stany, mobilní mosty, plynové masky, prostě všechno, co vás napadne, když se řekne “do zásoby.” Celkem věci za 30 miliard.

Nic proti tomu, hmotné rezervy má každá země a třeba základní potraviny, ropa nebo inventář pro případ mobilizace dávají smysl. Problém je, že nikoho tady už desítky let nezajímá, CO VŠECHNO tam je, a jestli to vůbec ještě dává smysl. Ministr Karel Havlíček byl první, kdo to začal trochu rozkrývat. A díky tomu víme, že máme za několik miliard olovo, hliník a další kovy, které tam leží i 50 let. Asi uznáte, že to fakt nepotřebujeme. Už není studená válka, bojuje se hlavně kyberneticky a v naší zemi ani nemáme, jak tyhle kovy zpracovat.

Takže ministr Havlíček dělá podrobnou inventuru, nejen jestli ty věci potřebujeme, ale jestli vůbec sedí to, co je v seznamech, s tím, co je ve skladech. Doufejme, že to tam ještě je. Až bude mít inventuru pan ministr hotovou, dá to na Bezpečnostní radu státu a tam se budeme bavit, čím
nahradíme nepotřebný inventář.

Má někdo něco proti? 🙂

Jasně, zástupci opozice. Klasika. Ti začali hned do médií hystericky vykřikovat, že prodáváme “rodinné stříbro.” Jak by řekly moje děti: LOL. Půjde to pryč. A jsem zvědavý, co se z inventury pana ministra ještě dozvíme…

Víc jak zrezivělé ingoty z dob SSSR by nás mělo zajímat lithium. To je skutečně strategická surovina, o kterou jsme málem přišli. Však víte… Tenkrát jsem byl hodně vytočený. Ale, jak jsem už psal, podařilo se nám získat nad projektem opět kontrolu. Ministr Havlíček připravil společně s ČEZ plán, jak získat majoritní podíl v těžební společnosti, která má na těžbu lithia na Cínovci licenci. To byl průlomový krok. Teď probíhá v ČEZ důkladná analýza zaměřená na těžební výkon, technologii těžby, mechanické zpracování, chemické úpravy pro bateriové účely a současně probíhá ekonomické posouzení celého řetězce těžby a zpracování lithia. Pracuje se na tom nonstop, do konce roku bude analýza hotová a do konce března musí ČEZ rozhodnout, jestli využije opci a definitivně tím získáme kritickou surovinu pro další použití.

A další věc. Jádro. Minule jsem vám o něm taky psal. Tenhle týden jsme se potkali s paní Danou Drábovou, předsedkyní Státního úřadu pro jadernou bezpečnost, které novináři říkají “atomová lady.” SÚJB šéfuje už spoustu let. Její úřad vykonává státní správu a dozor při využívání jaderné energie. O jádru ví všechno a je velká podporovatelka rozšíření Dukovan, které s Karlem Havlíčkem prosazujeme. Úřad pod jejím vedením funguje dobře, paní Dana je srdcařka.

Energetiku jsme řešili i na Stálém výboru pro výstavbu nových jaderných zdrojů. Už za premiéra Sobotky bylo všechno připravené k rozšíření Temelína, ale poradci mu tehdy řekli, že by ztratil politické body. Priorita naší vlády je energetická bezpečnost našich lidí a firem. Však jsem vám to rozebíral minule. Dával jsem vám i mapu, na které je vidět, že největší bojovníci za uhlíkovou neutralitu, mají jaderné elektrárny. Francie 52 reaktorů a 75procentní podíl jádra, Švédsko má hlavně jádro a vodu.

Vím, že nám zájmové skupiny budou házet klacky pod nohy, ale jádro rozšíříme. Slovensko se nebálo a příští rok dostaví Mochovce 3 a další rok Mochovce 4 a budou mít 65 procent podílu jádra.

Ještě výběr pár věcí, které jsem tenhle týden absolvoval.

Byl jsem na belgické ambasádě, kde slavili jejich národní den. Máme s Belgií výborné vztahy. Patří mezi 10 největších investorů u nás, je tu víc než 200 belgických firem a já jsem během mé návštěvy zdůraznil velký potenciál naší spolupráce. Hlavně v oblasti výzkumu a vývoje.

Co dál. Jednal jsem se zástupci Škoda Auto, se starostou Prahy 6 Ondřejem Kolářem ohledně rychlodráhy na letiště, samozřejmě bylo jednání vlády, měl jsem schůzku s panem prezidentem v Lánech. Prohlédl jsem si areál v Malešicích, kde má Česká pošta třídírnu, a ředitel pošty nám nabídl, abychom tady místo ní postavili administrativní komplex, pokud nebude vedení Prahy ochotné poskytnout pozemky v Letňanech.

Je skvělé, že 300 metrů od hranice pozemku je metro. Taky sem jezdí autobusy i tramvaje. Hlavní problém je, že výstavba komplexu není v souladu s územním plánem, teď je tu průmyslová zóna. A taky jsou na pozemcích postavené budovy. Požádal jsem ředitele České pošty Romana Knapa o doplňující info a budeme se bavit dál.

Jo, a viděli jste ty fotky z návštěvy dětské skupiny Medvídek? Minulý týden jsme měli jednání s Asociací provozovatelů dětských skupin. A teď v pátek jsem se byl podívat, jak funguje jedna z nich, Medvídek v Žebráku. Všechny jesle a hodně školek se v minulosti zrušilo a rodiče nemají, kam děti dát. Dětské skupiny jsou skvělé řešení, zřízení jedné skupiny trvá 3 měsíce a je pro děti už od 1 roku, takže rodiče by mohli dřív do práce. Já se o tohle téma intenzivně zajímám i proto, že od 2021 má platit novela zákona Ministerstva práce a sociálních věcí, která by prý ve znění, jaké má teď, zhoršila podmínky financování skupin a zastropovala věk dětí na 4 letech. To musíme vyřešit. Svolám proto koaliční jednání a projednám to s Robertem Plagou, který má v gesci mateřské školky, a Janou Maláčovou, pod kterou spadají skupiny.

Dál jsem měl schůzku se zástupci Leo Expressu. Oznámili jsem jim že zneužívání slev pro důchodce a studenty je nepřijatelné, zastropovali jsme ho, jak jsem vám psal minule a stát to bude kontrolovat.

Jinak nám ale zástupci Leo Expressu potvrdili, že slevy fakt důchodcům i studentům pomáhají. Lidi víc cestují vlakem, jak jsme chtěli. Řekli jsme, že se chceme dostat z hlediska osoby na kilometr nejvýš v Evropě, kde zatím vede Švýcarsko. A možná vás to překvapí, jsme už 7. nejlepší v Evropské unii.

Je to jednak díky našim slevám, ale i díky našim masivním investicím do tratí a oprav nádraží. Mám z toho radost.

A vy, kteří se bez auta neobejdete, prosím moc, dávejte pozor. Máme za sebou první sněžení a taky led. Tenhle týden měli silničáři první ostrou zkoušku. Z pondělí na úterý sypači najeli 2380 kilometrů, vysypali 152 tun soli a 46 tisíc litrů solanky. Díky tomu zůstaly všechny silnice a dálnice sjízdné. U těch 3 kamionů, co se vysekaly, mám informaci, že šlo spíš o nepozornost, než že by to bylo kvůli sněhu.

O to, aby se dalo jezdit i přes zimu v klidu, se stará Ředitelství silnic a dálnic. Mají připravených 183 sypačů, 45 nakladačů soli a 599 řidičů. V jejich skladech po celé republice leží 45 tisíc tun soli a solného roztoku, které budou průběžně doplňovat. Snad vás tyhle čísla uklidní.

Ale to neznamená, že nemáte jezdit opatrně. Prosím ještě jednou, myslete na svoje zdraví i lidí kolem vás.

Jako každý rok jsem hned ráno uctil památku 17. 11. na Národní třídě a ještě mě čeká spousta věcí. Mám za sebou projev, který vám sem za chvíli hodím, kromě mě ale v Národním muzeu mluvili i premiéři Peter Pellegrini, Viktor Orbán, Mateusz Morawiecki a předseda Německého spolkového směnu Wolfgang Schäuble. Teď jsem tady v muzeu na výstavě Sametová revoluce a pak otevřeme multimediální expozici momenty 20. století. 

Pak jedu do Kramářovy vily, kde máme slavnostní oběd my premiéři V4, Wolfgang Schäuble, ministerský předseda Saska Michael Kretschmer a další hosté. 

Pak do krásného Lichtenštejnského paláce na den otevřených dveří. V minulosti palác hostil například britskou královnu Alžbětu II. či japonského císaře Akihita. Je tam i výstava protokolárních darů předsedy vlády ČR čítající více než 50 darů, které jsem dostal během významných zahraničních cest.

Většinu dne strávím tady u nás v České republice. Pak odlétám na oslavy 30 let od Sametové revoluce v Bratislavě. Položíme věnce k Devínské bráně a v Nové budově Slovenského národního divadla bude slavnostní koncert a banket.

Tak, to je pro dnešek celé. A i když jsem to řekl v projevu mnohokrát, tak ještě jednou:

Díky vám všem 🇨🇿Čau lidi, sice jsem na dovolený, ale mobil jsem chvílema nepustil z ruky. Ta závislost je hrozná. Ale neříkejte to mé ženě. Buďte tak moc hodní. Tohle vám píšu tajně. Kdo to vykecá, tak ☠️

Píšeme a voláme si s kolegy ministry, i když většina z nich je taky na dovolené.

Já byl s Monikou a Vivien ve čtvrtek za kamarády v Mirtosu, je to krásná malinká vesnice na jihu Kréty. Naši přátelé tam podnikají a žijí většinu roku. Někteří mají i řecké kořeny. Moře je tam krásně průhledné a hned od kraje hluboké. Na rozdíl od severských pláží. Měli jsme skvělý oběd. Miluju Saganaki, stačí vzít plátek ovčího sýra, namočit do vody, obalit moukou a osmažit. Mňam. A taky Dakos, tradiční krétský sušený chleba s balzamikovým octem, rajčaty a nahoře s feta sýrem 😍 

Po obědě jsme se vydali do vnitrozemí k vodopádu a do kláštera, kde žijí jeptišky. Koupili jsme si od nich suvenýry a říkaly, že se za nás budou modlit. Tak věřím, že to bude fungovat 😳

I když bych ještě hrozně rád zůstal, už v pátek jsme se přesouvali do Francie. Volal mi nový řecký premiér pan Kyriakos Mitsotakis, jehož otec shodou okolností pochází z Kréty, takže jsem mu o ní nadšeně vyprávěl. Byl evidentně rád. Uvidíme se v říjnu na Radě a doufejme, že bude mít lepší názory na problémy Evropy než jeho předchůdce.

A teď… nezlobte se na mě, že na vás tak vybafnu, ale…

HRABOŠI!

Hraboši polní se přemnožili!

Stejně tak se ale přemnožily hoaxy na internetu. Prý naše Ministerstvo životního prostředí dovolilo zemědělcům volně rozprašovat jedy po krajině, aby hraboše zlikvidovaly. Strašná blbost. Musím vám napsat, jak to je doopravdy.

Fakt číslo jedna. Máme tady skutečně hraboší kalamitu. Ničí zemědělcům úrodu a ti zatlačili na Ústřední kontrolní a zkušební ústav zemědělský, který spadá pod Ministerstvo zemědělství, aby jim povolilo nejen strkat jedy do hraboších děr, ale taky je volně rozhazovat po povrchu. Místo toho, aby to na Ministerstvu zemědělství pořádně zkonzultovali s experty a hlavně ochranáři přírody, poslali na Ministerstvo životního prostředí akorát zprávu, ať se k tomu do jednoho dne vyjádří. Chápete, do jednoho dne na takhle komplikovanou problematiku. Naprostý nesmysl.

Na odpověď vůbec nečekali a hned to spustili. Ústav vydal povolení, že na většině území republiky můžou zemědělci volně rozhazovat jedy proti hlodavcům. To bylo v pondělí. V úterý se spustil totální poplach od ochranářů a různých organizací, že jedy budou zabíjet i ostatní zvířata a hlavně dravce, kteří přece hlodavce loví. Samozřejmě se z té paniky snažili vytěžit body i opoziční politici.

Ale Richard Brabec se do toho vložil obratem. Už ve středu vydalo jeho ministerstvo zprávu, že kdo bude nadměrně usmrcovat dravce a další živočichy, bude mít problém se zákonem.

Výsledek? V pátek už Ministerstvo zemědělství na příkaz pana ministra Tomana komplet stoplo povolení k plošnému aplikování jedu. Zemědělci ho můžou, jako doteď, jen strkat do děr.

V pondělí se sejde rada odborníků. Budou tam ornitologové, akademici, zemědělci a budou se bavit, jak nejlíp bojovat proti přemnoženým hrabošům, aniž by to způsobilo víc škody než užitku.

Doufám, že jsem ty z vás, kteří byli právem naštvaní, uklidnil. Šlo to hrozně rychle a já děkuju hlavně Richardovi Brabcovi, že jednal obratem a byl schopný na Ministerstvo zemědělství pořádně zatlačit.

Hraboše polního máme teda snad už odbaveného. Přichází téma číslo dvě.

STRAVENKY

Máte je rádi? Nemáte? Jo, je to super pocit dostat k výplatě ještě každý měsíc barevné poukázky. Ale člověk si u toho neuvědomuje, že vlastně dostává o trochu míň, než by mohl. Jeho zaměstnavatel totiž musí platit provizi stravenkovým firmám. A tak naše ministryně financí položila jednoduchou otázku: PROČ?

Proč by lidi nemohli dostávat od svého zaměstnavatele místo stravenek rovnou peníze? Osvobozené od daní a neosekané o procenta, která si berou stravenkové firmy? Navíc stravenky můžete dneska použít jenom někde. A mají omezenou platnost, další starost, od které by vás návrh Aleny Schillerové osvobodil. Ani mě nepřekvapilo, že návrh podpořili zástupci restaurací, když naše hospůdky dávají stravenkářům 5 až 6 procent…

Bude to mít výhodu i pro vaše zaměstnavatele, kteří se zbaví dalšího zbytečného papírování. Oni ani restaurace už nebudou muset platit vysoké poplatky stravenkářům, kteří ještě k tomu odlévají svoje zisky do zahraničí. A co je hlavní, díky návrhu paní ministryně bude mít možnost využít příspěvky na stravování i ten milion zaměstnanců, kteří stravenky nedostávají a nemají ani možnost dát si oběd ve firemní jídelně.

Stravenkářská lobby je fakt silná a samozřejmě do éteru vypustila fake news. Jasně. Dalo se to čekat. Prý se ruší stravenky a bereme zaměstnancům teplé jídlo. ANI NÁHODOU! Stravenky budou pořád. Ale paní ministryně nabízí jejich vylepšení. Buď papírky, nebo peníze. A bude na svobodném rozhodnutí každého zaměstnavatele, jakou variantu si vybere.

Nedělám si iluze, že to byla poslední kachna, se kterou do médií stravenkářská lobby vytáhla. Přijdou další. Koho zajímá, jak vypadá frontální útok lobbistů v praxi, ten to teď uvidí v přímém přenosu. Někteří se budou moct přetrhnout, aby lidem vysvětlili, že barevné papírky namísto peněz jsou vlastně fajn. Ve čtvrtek to pěkně shrnul komentář Hospodářských novin. Koukněte, dám ho za chvilku sem na Facebook.

Každopádně držím paní Schillerové palce, protože ještě nikdy se nikomu nepodařilo tlak stravenkářů ustát.

Jak už jsem vám psal, jsem s kolegy ministry v kontaktu po telefonu a sleduju, co se doma děje. Ministr průmyslu a obchodu Karel Havlíček mi poslal, jak si právě teď ekonomicky stojíme ve srovnání s ostatními zeměmi EU. A dost mě to potěšilo. Pořád platí, že máme nejnižší nezaměstnanost v Evropě, jsme pořádný kus před Německem. O práci se nemusí bát ani naši lidi do 25 let, což je taky hrozně důležité. V tom jsme na třetím místě hned za Německem a Nizozemím.

V Evropě je průměrně třikrát větší nezaměstnanost než u nás. V zemích, které si nedokázaly uhlídat rozpočtovou disciplínu je dokonce desetinásobná.

Jo a když už jsem u ministra Havlíčka, tak bych ho chtěl pochválit, že připravil podmínky, jak dostat internet doslova do každé obce.

Minulý měsíc rozjel velkou akci na pokrytí slepých míst na mapě České republiky. Vyčlenil na to miliardu korun, zájem obcí je obrovský, takže v tom bude pokračovat i dál.

No a tenhle týden rozjel ještě vyšší ligu a do připomínkového řízení poslal radikální opatření, která do obcí přivedou i vysokorychlostní internet. Z prvních reakcí vidím, že jsou za to lidi v regionech fakt vděční. Naplňujeme hrozně důležitý cíl naší strategie Czech Republic: The Country For The Future, stát se technologickým lídrem a vybudovat u nás špičkovou a chytrou infrastrukturu úplně pro každého.

V Česku mě během dovolené zastupuje Alena Schillerová. Snažil jsem se ještě před odletem doklepnout všechno tak, aby za mě nemusela skoro nic řešit. Sama má ale strašně moc práce. Však jsem vám psal minule o těch tahanicích kolem rozpočtu, a kdo jste to nezaznamenal, tak se určitě podívejte do minulého hlášení. Dávám ho za chvilku sem na Facebook pro připomenutí.

Alena Schillerová má teď jednu schůzku za druhou a musí se všemi ministry vyřešit, kolik peněz nakonec jejich rezorty dostanou. Vůbec nepochybuju o tom, že se jí mezi čtyřma očima podaří zmírnit požadavky na další peníze, které by prohloubily schodek státního rozpočtu. Mám od ní zprávu, že už se potkala s několika ministry a podařilo se jim najít kompromis.

V pondělí se sešla s ministrem zemědělství Miroslavem Tomanem. Naši zemi těžce trápí sucho a taky kůrovec, takže se s panem ministrem dohodla, že jeho rezortu přidá ještě jednu miliardu. Tyhle peníze půjdou na obnovu lesů po kůrovcové kalamitě a na vodní hospodářství, hlavně na výstavbu malých rybníčků a vodních nádrží.

Naše priorita je dávat víc peněz na investice. A zvlášť teď, když ekonomika zpomaluje. Investice jsou totiž hnací motor jejího růstu. Proto investice zvedáme. Už v předběžném návrhu rozpočtu jsme měli 85 miliard na investice z národních zdrojů a s evropskými penězi je tam naplánováno až 135 miliard korun! NAPROSTÝ REKORD.

Paní Schillerová se taky dohodla s ministrem dopravy Vladimírem Kremlíkem, že ještě víc posílí rozpočet Státního fondu dopravní infrastruktury o dalších 5 miliard. Jenom na výstavbu a údržbu silnic, železnic a dalších dopravních staveb v příštím roce půjde z národních zdrojů rekordních 70 miliard.

Pak přišel na řadu Tomáš Petříček z ministerstva zahraničí. Podle vzkazů v médiích by člověk řekl, že ta schůzka musela být hrozně napjatá, ale mám vzkaz od Aleny Schillerové, že to nakonec dopadlo v pohodě. Našla pro jeho ministerstvo dalších 253 milionů korun. Půjdou hlavně na zahraniční rozvojovou spolupráci a na pomoc v severní Africe a v Sýrii, abychom omezili příliv nelegálních migrantů. Je to v souladu s tím, co tvrdím pořád. Lidem se má pomáhat v místě jejich původu. A navíc díky tomuto navýšení zbude ještě dost peněz i na otevření nové ambasády v Singapuru.

Singapur patří mezi asijské ekonomické tygry. Když jsem tam byl na oficiální návštěvě, řekl jsem, že u nich musíme znovu otevřít českou ambasádu. Podporuje to dokonce i pan Karel Schwarzenberg, který v roce 2008 velvyslanectví v Singapuru bůhvíproč zavřel.

Pan ministr zahraničí Petříček původně tvrdil, že na to potřebuje 56 milionů v roce 2020 a 40 milionů v dalších letech. Nakonec se s ministryní financí dohodl na 45 milionech v roce 2020, a dvakrát 32 milionech pro roky 2021 a 2022. Čili se naší ministryni financí podařilo ušetřit daňovým poplatníkům 27 milionů korun.

Pořád jsme ale ještě na začátku. Paní Schillerová má většinu schůzek k rozpočtu před sebou. Věřím, že se jí podaří najít i s ostatními kolegy z vlády společnou řeč tak, abychom plnili naše společné priority a zároveň zachovali naše veřejné finance ve zdravé kondici.

Fakt by mě mrzelo, kdyby sociální demokracie náš rozpočet zbytečně potopila. Přece jenom, jsou v něm všechny naše priority. Opět zvyšujeme průměrný důchod o 900 korun měsíčně, zvedáme rodičovský příspěvek o 80 tisíc korun nebo zvyšujeme platy učitelů tak, aby v roce 2021 měli průměrný plat přes 45 tisíc korun. Počítáme taky se zrušením karenční doby i dalšími opatřeními v sociální oblasti a přitom nerezignujeme na růst investic, které jsou motorem ekonomiky.

Když už jsme u té sociální oblasti, chci vám napsat o hrozně důležité věci. Pálí spoustu lidí.

Nezabavitelné minimum. Přesněji řečeno výše nezabavitelné částky minima pro lidi, kteří jsou v insolvenci nebo exekuci.

Chceme ji zvýšit a zajistit lidem s nižšími příjmy důstojné přežití v exekuci nebo insolvenci. Změnu tlačí náš poslanec Patrik Nacher a já vám v rychlosti napíšu, v čem to spočívá.

V současnosti je nezabavitelné minimum, to znamená částka, na kterou už nesmí exekutor dlužníkovi z jeho výdělku sáhnout, 6429 korun. Plus 1607 korun na každou vyživovanou osobu. Ta částka se vypočítává z životního minima a toho, čemu se říká normativní náklady na bydlení v obci do 100 tisíc obyvatel. Přesně to je dvě třetiny součtu obou těch položek. Už ten samotný výpočet je dost složitý a pro normálního člověka nepraktický.

No a teď, jak to nezabavitelné minimum zvýšit. Kdybychom zvýšili ty obě položky, z kterých se to nezabavitelné minimum počítá, to znamená životní minimum a náklady na bydlení, bylo by to příliš nákladné. Zvýšily by se totiž výdaje i na jiné sociální dávky. Proto chceme, aby se nezabavitelné minimum počítalo jinak.

Mohlo by se třeba nově určit jako dvě třetiny minimální mzdy, která je dneska 13.350 korun. Takže částka, která by člověku zůstala, by byla nově 8900 korun. A protože se postupně zvyšuje průměrná mzda, důchody, ale právě i minimální mzda a životní náklady, úměrně tomu by logicky rostla i výše nezabavitelného minima.

Další varianta je, že by se nezabavitelné minimum i nadále počítalo z životního minima a normativních nákladů na bydlení, ale ne jako dvě třetiny, ale třeba tři čtvrtiny nebo čtyři pětiny. Zkrátka by došlo ke zvýšení částky ze současných 6429 korun.

Musíme se o tom ještě do detailu pobavit. Hlavně důchodci a matky samoživitelky se dostávají do brutální pasti, když na ně padne exekuce. I při veškeré snaze to prostě neutáhnou.

Jo a Patrik Nacher měl teď dobrý rozhovor o situaci v Praze. Pokud se cítíte zmatení nebo naštvaní, co se to v našem hlavním městě děje, tak si ho určitě dejte. Patrik mluví logicky, bez afektu, ale zároveň bez servítků. Dávám za chvíli na Facebook.

Teď doufám, že mi dámy prominou, ale musím to říct. Jakkoli byla naše bývalá primátorka Prahy Adriana Krnáčová občas dost prostořeká, tak měla KOULE. Nebála se otvírat problematická témata. Vymetala špínu a řešila problémy, které nasekali její předchůdci, i když věděla, že za to nezíská sympatie ani politické body. Opencard, Škodův palác, tunel Blanka, který byl zároveň i tunel vůči všem daňovým poplatníkům.

Současná koalice, a hlavně to, co předvádí poslední měsíce, to dělá naopak. Soustředí se na věci, o kterých ví, že jí přinesou popularitu, které ale Pražany netrápí, třeba vyvěšování vlajek na budovu magistrátu, řešení novoročního ohňostroje. A k tomu se snaží rozkopat to, co funguje. Teď myslím tu několikaměsíční diskusi a koaliční krizi kolem Pražské plynárenské, která jako jediná přináší do pražské kasy miliardy. Prostě koukněte do Patrikova rozhovoru.

A teď mám pro vás zprávu, jak jsme pokročili v boji proti předraženým cenám volání a mobilních dat. A že jsme pokročili. Hnali jsme to vejš! Až na evropskou úroveň. A úspěšně.

Kdo čtete moje hlášení, tak víte, že už na jaře jsem vytvořil akční tým, ve kterém je ministr průmyslu a obchodu Karel Havlíček, vládní zmocněnec pro digitalizaci Vladimír Dzurilla a poslanec Patrik Nacher, náš expert na práva spotřebitelů.

První vítězství. Ve Sněmovně se nám podařilo protlačit náš zákon, díky kterému fyzické osoby a milion živnostníků budou moct velmi jednoduše, bez čekacích lhůt a pokut přejít k jinému operátorovi. Mohlo to začít platit už 1. ledna 2020, ale totálně to pokazila opozice. Místo, aby nám pomohla schválit tento a další zákony, které jsou užitečné pro všechny lidi v naší zemi, dva dny exhibovala na kamery a snažila se shodit vládu. To divadlo si možná pamatujete. Ale nedivím se, pokud ne. Nejvíc se předváděli poslanci, kteří do té doby nic pořádného pro lidi neudělali, a ještě jsme kvůli nim nestačili prohlasovat potřebné zákony. Takže si lidi musí počkat na férovější podmínky u operátorů do 1. dubna 2020.

My ale bojujeme za levnější volání a data na několika frontách najednou. Český telekomunikační úřad paralelně připravuje podmínky pro aukci na čtvrtého operátora. Právě v těchto dnech zpracovává připomínky, které vzešly z “veřejného slyšení”, ve kterém se mohl kdokoliv vyjádřit k připravovaným parametrům aukce.

Důležitou roli má i Evropská komise, která celý proces výrazně ovlivňuje. A právě od ní nám přišla tento týden velmi důležitá zpráva. Konkrétně od komisařky odpovědné za politiku hospodářské soutěže Margrethe Vestagerové.

Potvrdila, co říkáme celou dobu. Evropská komise předběžně dospěla k závěru, že dohoda o sdílení sítí mezi dvěma hlavními českými mobilními operátory omezuje hospodářskou soutěž. Nejen, že brání inovacím, ale taky porušuje antimonopolní předpisy Evropské unie. Komise říká, že v tomto konkrétním případě dohoda nevede k větší efektivitě a kvalitě služeb, jak tvrdí operátoři, ale spíš k tomu, že tihle operátoři nejsou motivovaní svoje sítě a služby zlepšovat ve prospěch uživatelů.

TOHLE JE PRŮLOM.

Pokud se předběžné závěry Komise potvrdí, bude to znamenat, že dochází k porušování článku 101 Smlouvy o fungování Evropské unie, který zakazuje protisoutěžní dohody. Jasně, je to předběžná zpráva, proto jsem byl i zdrženlivý v médiích. Respektuju, že má každý právo se bránit a argumentovat. Je to ale jasný signál, že naše kroky, které vedou k narovnání prostředí a tím i cen, jsou správné.

Haha, dovolená, jasně. Už teď se z toho vyklubalo normálně dlouhé hlášení.

Fakt jsem asi nenapravitelnej, tak už skončím. Díky, jestli jste to celé zvládli, a já dnes musím intenzivně sportovat, včera jsme skončili večeři se známými v půl jedné v noci…

Mějte se fajnČau lidi, včera večer jsme si s Aleš Michl povídali o situaci ČSSD po krajských volbách. Mají tam krizi, vyměnili dva neschopné ministry, no a teď, div se světe, to hází na nás. Sledujte už dneska.Čau lidi, teď právě jsme si zaházeli na koš s tímhle pánem 😅 Asi ho znáte. Jestli ne, tak vás rád seznámím. Milan Hnilička. Máme pro vás teď fakt super zprávu. Milan je náš vládní zmocněnec pro sport a má hotovou novelu zákona. Když projde, tak skoro přesně za rok konečně spouštíme Národní sportovní agenturu! Přes ní půjdou všechny státní peníze na sport. A protože jich naše vláda dává čím dál víc, bude agentura přísně kontrolovat, jestli se opravdu dostávají tam, kam mají: k dětem, amatérským sportovcům, ale i k reprezentantům. Ne k lobbistům, jako za minulých vlád, kdy se o dotačních penězích vyjednávalo na hotelových barech a v pronajatých bytech.

Agentura bude podporovat boj proti dopingu, propagovat jednotlivé sporty a koordinovat všechna sportovní centra, která spadají pod školství, obranu nebo vnitro. Strašně důležitý bude on-line rejstřík sportovních organizací, sportovců, trenérů a zařízení. Konečně budeme vědět přesně, kolik skutečně máme aktivních sportovců, kde co chybí nebo naopak není využité. Takže agentura bude takový centrální mozek co se týče státní podpory sportu. Ten doteď zoufale chyběl a bez něj se sport u nás nemohl rozvíjet naplno.

Agentura bude taky spolupracovat s ministerstvem pro místní rozvoj, protože to rozhoduje o čem? No samozřejmě o investicích. Do hal, drah, areálů a tělocvičen. Letos mají třeba připravených 600 milionů na sportoviště v menších obcích. Ať má každý možnost sportovat. Bez ohledu na to, kde žije a kolik mu je.

Dokonce i poslanci opozice říkají, že je to dobrá věc. Takže věřím, že to Milan protlačí a že nakonec i ta opozice pro to při hlasování v parlamentu zvedne ruku. Vždyť jde o zdraví našich dětí a taky abychom v podpoře sportu srovnali to manko, které máme vůči vyspělým zemím.

Když už jsme u toho sportování v každé obci a každém věku, byl jsem na mezinárodních hrách seniorů v Olomouci. Už to pořádali potřetí. A bylo to skvělé. Nejmladším tam bylo šedesát let. To byla taková kategorie mladší žáci, protože jsem narazil i na vypracované atlety 80+ 😀 Respekt. Když to člověk vidí, tak fakt nemá žádnou výmluvu, proč nesportovat. Ti lidi byli častokrát v lepší kondici než generace vnoučat se zkřivenými zády nad tabletem. A jsme znova u podpory sportu, hlavně dětí, kterou naše vláda rozjíždí ve velkém.

Na akci jsem přijel schválně bez ohlášení, náš hejtman Laďa Okleštěk to chtěl udělat jako překvapení. A povedlo se. I stará garda ví, co jsou to selfíčka. Udělali jsme si jich nespočet. Fotily se se mnou i celá družstva, podepisoval jsem knížky, kterých zmizelo za pár hodin určitě dvě stovky. Nakonec jsme s hejtmanem předali ceny vítězům a povídali si.

Tolik pozitivní energie! Políbil jsem snad čtyřicet důchodkyň ♥️

Upozornil jsem všechny, že na akci rozhodně patřím, protože jsem taky důchodce. Dozvěděl jsem se to na začátku listopadu od redaktora Blesku. Výměr důchodu jsem ještě nedostal, tak jsem zvědavý, kolik mi dají. No a to bylo taky hlavní téma, které jsme pak u stolu probírali. Důchody. Jsou strašně nevyrovnané. Jedna paní mi třeba povídá, že makala celý život, vychovala dvě děti a teď bere devět tisíc. Jiná zase, že jí chodí sedmnáct a nemůže si stěžovat. Holt jsme zdědili nedokonalý systém z minulosti. Hlavně u důchodkyň musíme ty křivdy narovnat. Důchodová reforma je jedna z priorit naší vlády. Průběžně vám píšu, jak zvyšujeme základní výměru a jak jsme razantně přidali seniorům nad 85 let. Plus samozřejmě ta sleva na jízdném na vlaky a autobusy. Však víte.

Forever Young, Být stále mlád, Für immer jung ♫ Tyhle hity pochopíte, když vás parta seniorů vytáhne k tanci. Některé týmy měly na posilněnou i slivovici 😹 Já jsem se z reje horké letní noci dokázal vyprostit kolem půl jedenácté v noci, ale sporťáci v nejlepších letech jeli až do hluboké půlnoci. Loučili jsme se srdečně, bylo to hrozně milé. V každém případě jsem si to užil víc než Colours of Ostrava. 

A taky bylo super, že kromě českých reprezentantů přijely týmy z Polska, Maďarska, Slovenska, takže se z toho vlastně stala akce Visegrádské čtyřky. Ono se z té V4 stala docela etablovaná značka, co jsme začali společně v Evropě prosazovat naše zájmy. Řekl jsem to i v rozhovoru pro Financial Times, který se mnou přijel udělat pan redaktor James Shotter.

Je vidět, že zahraniční novináři vychází z informací, které najdou v našich médiích. Takže se člověk musí vždycky nejdřív popasovat s nějakou představou, co si o něm udělali. Ale zase musím ocenit, že James byl opravdu kultivovaný a příjemný. Mohl jsem aspoň spoustu věcí uvést na pravou míru pro zahraniční čtenáře.

Samozřejmě hned ze začátku padla otázka na sestavování vlády. James se ptal, jestli jsem po volbách čekal, že to bude trvat 9 měsíců. Opravil jsem ho, že to trvalo šest a půl. Kdybychom měli většinový systém, tak je vláda HNED. S brutální roztříštěností stran mají problém skoro v celé Evropě. Připomenul jsem mu Belgii, kde čekali na vládu 541 dní. Dokonce se tehdy mluvilo o tom, že se Belgie rozpadne na holandsky mluvící sever a frankofonní jih. Víte, že i v Německu měli se sestavováním vlády dost těžkej problém. 

I když se to nedaří častokrát na národní úrovni, tak se snažíme, abychom aspoň v rámci V4 vystupovali jednotně. Řekl jsem panu redaktorovi, že nejsme nějaká nepřátelská pátá kolona v Evropské unii, ale plnohodnotný partner, který o každém problému diskutuje a argumentuje. A kterému jde hlavně o dobro Evropy jako celku. Právě proto jsme kritičtí. Chceme Evropu silnější. Aby společně chránila svoje hranice a svoje lidi. Aby společně bojovala proti kybernetickým hrozbám. Společně jednala s USA, které se snaží zavádět nová cla a hrozí obchodní válkou. Kdybychom tohoto společného ducha měli před rokem a půl, tak jsme hned po zvolení prezidenta Trumpa udělali setkání EU + USA + Rusko a začali bychom řešit krizi v Sýrii, aby se uprchlíci mohli vrátit domů. Místo toho jsme se ale hádali o nesmyslných kvótách a navzájem se chtěli žalovat 🙈

Čili jsme hodně mluvili i o migrační krizi. O záchytných bodech mimo Evropu, o tom, že musíme jasně vymezit hranice Evropy, zahrnout do nich i západní Balkán a udělat tak z mořského pobřeží přirozenou a jasnou hranici, v rámci které se budeme rozvíjet, spolupracovat, ale kterou budeme chránit. Bavili jsme se i o evropském rozpočtu, národních pravomocích, Schengenu, Eurozóně.

Řekl jsem jasně, že vícerychlostní Evropa je nesmysl. Měli bychom budovat Evropu jako jeden celek. Proto máme řešit spíš to, jak do Schengenu dostat všechny země na našem kontinentu. A znovu jsem zopakoval, že pokud tu rychlost budeme měřit mírou zadlužení, výběrem daní a celkově růstem, tak právě naše Česká republika je rychlejší, než spousta jiných států Unie.

Těch témat bylo hrozně moc, s panem redaktorem jsme přetáhli a rozhovor trval nakonec bohatě přes hodinu. Bylo to příjemné, James mě dokonce pochválil za angličtinu. Výcuc článku, který z toho vznikl, jsem vám dával sem na Facebook. Pro ty, kdo jste ještě nečetli, hážu znovu v angličtině i češtině do komentářů.

Když jsme ještě u toho problému migrace, asi jste zaznamenali, že mi poslal dopis italský premiér Giuseppe Conte, ať se potkáme v Římě a pořádně si to vyříkáme. Ono to vypadá, že teď jde jen o těch 450 migrantů z lodě, kterou nedávno zachytili na moři. Ale pokud bychom přistoupili na jejich přerozdělení, byl by to precedens, který by motivoval pašeráky k dalšímu byznysu. Oni sledují, co děláme. Nemůžeme podporovat, aby vysílali další a další lodě. Mluvil jsem o tom i v senátu a nabídl panu premiérovi Contemu schůzku 30. července. On teď bohužel nemá čas, protože je na cestách, takže předpokládám, že se potkáme koncem srpna. Doufám, že náš postoj pochopí, i když vím, že vnitropolitická situace v Itálii je složitá. S našimi partnery v EU jsme solidární. Pomáháme finančně a jsme ochotní vyslat i naše bezpečnostní složky, pokud nás o to ostatní státy požádají. Tak jako jsme pomohli třeba Maďarsku v době největší krize.

Ještě co se týče mezinárodních věcí, tak do Prahy přijel pan José Ángel Gurría, generální tajemník Organizace pro hospodářskou spolupráci a rozvoj. Přišel nám představit Hospodářský přehled pro ČR. To je taková zpráva, kterou OECD pravidelně vydává pro každou zem a pak jeho zástupci vždycky přijdou konzultovat, co je potřeba zlepšit a jaké navrhují řešení různých problémů. Já jsem k sobě vzal Adama Vojtěcha a Richarda Brabce, protože to bylo hodně zaměřené na zdravotnictví a životní prostředí. 

Ukázal jsem z terasy Hrzánského paláce panu Gurríovi Prahu. Byl nadšený. Jako všichni, kdo se můžou pokochat pohledem na Staré město a Vltavu. Jinak samozřejmě ty věci, které byly v jejich zprávě, pro nás nejsou nijak nové. Naše hospodářství hodnotí velice příznivě. Zároveň ale varují, že nedostatek pracovních míst ohrožuje růst. Rekordně nízká nezaměstnanost zní totiž fajn, ale naše firmy se nemají bez dalších lidí jak rozvíjet. O tom jsme si hodně povídali. Speciálně třeba o situaci žen s malými dětmi. Vemte si, že třeba ze všech, kteří na výšce absolvovali matematiku a přírodní vědy, jsou 59,6 procent ženy. U zdravotnictví a sociálních služeb to je dokonce 83,5 procent. No a samozřejmě když přijde mateřství, vypadávají tyhle extrémně důležité odbornice z pracovního trhu. Častokrát na tři, pět let. My jsme dali do našeho vládního programu zlepšení, která pomůžou hlavně ženám co nejlíp skloubit práci a rodinu: třeba vytvoříme flexibilní úvazky v rámci celé státní správy nebo začleníme sdílené pracovní místa do zákoníku práce 👍

Rozepsal bych se tady o vládních věcech, ale koukám, že už jsem zas na čtvrté stránce, tak to budu trochu krotit. Že jsme třeba schválili programy na podporu vinohradnictví a vinařství jsem vám už psal. V týdnu jsem se taky rozloučil s čínskou velvyslankyní, paní Ma Kche-čching. Dal jsem ji velkou kytici a znovu jsme si zopakovali, že musíme zapracovat na tom, aby Čína víc otevřela dveře našim firmám. Taky jsme se shodli, že obchodní válka, která teď doutná mezi USA, Čínou a Evropou je špatná pro všechny.

A Morava! Zažil jsem tu pracovní věci i super relax 😎 

Hodně jsem vám v týdnu psal o Telči. Teď začne rekonstrukce státních zámků Telč a Uherčice za 320 milionů. Nebudu se opakovat o tom, jak důležité je mít naše národní kulturní bohatství v prvotřídní kondici. A k tomu podporovat místní rodinné firmy, hotely, restaurace. Ať mají turisté motivaci zůstat přes noc, poznávat víc naši zemi. Jsme jedna z nejbezpečnějších, nejklidnějších a zároveň nejkrásnějších na světě 🇨🇿 Počtem památek a kouzelných zákoutí jsme unikátní, takže můžeme být zemí zaslíbenou nejen pro turisty, ale i filmové a televizní štáby z celého světa. Děláme na tom ve spolupráci s kolegy z ministerstva pro místní rozvoj, financí a kultury. Je to součást našeho velkého investičního plánu.

No a pak začaly v nedalekých Holašovicích Selské slavnosti. Strávil jsem na nich šest hodin. Bylo brutální vedro, hned jsem sundával kravatu. Ale jinak dokonalá akce. Přijel jsem na pozvání pana starosty Jana Jílka, takže mu ještě jednou děkuju. Holašovice jsou krásná historická obec. Na slavnostech se předvedli různí mistři a umělci. Řezbáři, kováři, já se zastavil taky u bylinkáře a dal mi ženšen. Prý mě postaví na nohy a udrží v chodu. A Monice poslal rýmovník. Kromě rýmy prý zahání i komáry, tak uvidíme.

A samozřejmě zase spousta focení, povídání, ochutnal jsem vynikající domácí koláčky. Atmosféra na jedničku.

Taky jsem se hrozně těšil na Colours of Ostrava. Jako každý rok. Bohužel tentokrát nevyšlo počasí a většinu času jsem byl pod střechou. Využil jsem to na schůzky. A taky si dal zmrzlinu a taky palačinku s nutelou, tvarohem a jahodama. Já vím, já vím, totální sabotáž na dietu 😱 Ale kdybyste ji viděli. V mezerách mezi deštěm jsem si proběhl všechny pódia. Zašel jsem i na techno, i když ho teda vůbec nechápu. Jeden kluk mi tam předváděl, jak mám tancovat, ale myslím teda, že jsem do tohohle stylu ještě nedorostl. 

Včera jsem myslel, že skočím na Kryštof Kemp do Mikulova, ale jednání v Lánech u pana prezidenta se protáhlo, tak jsem šel dělat poštu. A teď už sedím tady a jdu na vaše otázky. Pak přijde paní starostka České obce sokolské Hana Moučková. Chci totiž podporovat sokoly i do budoucna.

Mějte se fajn.Čau lidi, tak tady sedím od rána a mezi schůzkami koukám na olympiádu, jako asi spousta z vás. Olympiáda mi připomněla, jak neskutečně šikovný je náš malý národ. Včera získala naše biatlonistka Veronika Vítková bronzovou medaili ve sprintu 🏅 Byl jsem nadšený a hned jsem jí gratuloval a byl hrdý na nás Čechy. Dneska druhá medaile, skvělý Michal Krčmář 🇨🇿 Tak si říkám, co všechno bychom s tím naším velkým českým bojovným srdcem a šikovností mohli dosáhnout, kdyby politici sport opravdu podporovali a ne se jen fotili v šatnách sportovců, když se náhodou zadaří.

Tak k tomu týdnu: asi jste si všimli, že jsem byl na večeři v Lánech u pana prezidenta. Byl v pohodě. Není úplně pravda, co říkají média, že mám neomezený čas na sestavení vlády – musím vyjednávat, ale doufejme, že bude s kým. Zatím jsou ochotní jen KSČM a SPD, ostatní nás jenom kritizují, tak čekáme na ČSSD ⏰

Taky jsme řešili zákon o státní službě. Viděli jste seriál "Jistě, pane ministře"? Nový ministr tam přijde do úřadu a v každém dalším dílu zjišťuje, že je tam spíš na okrasu. Všemu vládne… už asi víte, kdo. Jeho tajemník, Sir Humphrey. Současný zákon o státní službě nás tlačí do něčeho podobného. Státní tajemníci a náměstci jsou těžko odvolatelní, i když někteří na ty funkce profesně nemají 🙈 A státní tajemníci mají de facto větší pravomoci než ministr.

Podle mě by ale měl mít každý ministr právo si přivést lidi, kterým věří. Alespoň si vybrat svoje náměstky. To je první linie, na kterou se potřebuje spolehnout. Jinak se nedá ničím efektivně pohnout. Takže o tom teď chceme vést debatu. Já se v pondělí zúčastním porady všech státních tajemníků, abych znal jejich názory na změnu zákona o státní službě. Narozdíl od našich bývalých koaličních partnerů za sebou my nemáme hordu straníků, kteří se třesou na funkce. Na ministerstvu financí za mě, ani teď ve státních firmách, které jsem řídil, nebyl nikdo z hnutí.

Na vládě jsme schválili něco, čemu říkáme "plán legislativních prací." Je to takový náš jízdní řád a každý ministr v něm má jasně určené, jaké zákony a vyhlášky má předložit a jaké úkoly splnit.

Asi jste chytili důležitou zprávu, že jsme ve sněmovně vyjednali podporu pro naši zásadní novelu zákona o liniových stavbách 💪 takže doufejme, že ji poslanci konečně schválí a my významně zkrátíme čas výstavby dálnic a železnic, silnic a obchvatů 🛠 Nejrůznější spekulanti už nebudou moct tolik zdržovat a vydírat stát. Vykoupíme pozemky za tržní cenu a v případě sporu rozhodne soud, ale stavba se NEBUDE zdržovat. Zrychlení bude hlavně na D1, D11, D35, Pražském okruhu, spoustě železničních tratí a to včetně těch vysokorychlostních 🚄

Já i ministr dopravy Dan Ťok chápeme, že je potřeba, aby někdo dohlížel a kontroloval, jestli je stavba dálnice v pořádku a jestli příliš nedevastuje životní prostředí. Není ale přece možné, aby obchvat města stál několik let na tom, že tam zčistajasna Děti země najdou nějaké mravence a žáby 🐜🐸 Tak víte co, já vás zvu, občané, pojďte s námi hledat ty žáby. Přerováci, doufám, že se zapojíte! Já se moc rád pojedu na ta místa podívat, například je to D1 kolem Přerova. Kvůli tomu tu nemáme automobilku Land Rover, ta radši investovala na Slovensku 😧
 
Jo, a rušíme trafiky ve zdravotních pojišťovnách. Doteď v jejich správních a dozorčích radách seděli i senátoři a poslanci. Náš vládní návrh počítá s tím, že šest z nich vyměníme za odborníky.

A teď tedy eurofondy. Jak víte z minula, bojuju, abychom o penězích z Evropské unie mohli sami rozhodovat. Ne jako doteď, kdy nám třeba Evropská unie diktuje, že musíme dávat peníze na měkké neinvestiční programy, místo abychom za tyhle peníze postavili něco, co opravdu potřebujeme. Celkem se teď bavíme o 11 miliardách, které jsou víc potřeba úplně jinde, než kam nám je EU přidělila. Na příští programové období musíme s Evropskou komisí vyjednat, abychom měli větší vliv při rozhodování, kam které peníze půjdou. Máme nejnižší nezaměstnanost v Evropě, nepotřebujeme miliardy na školení a rekvalifikaci, ale na STAVBU škol, kulturních památek, dopravní infrastruktury. A víme to líp než Evropská unie 🤔 

V Evropě je potřeba víc změn. Třeba to, jak se volí předseda Evropské komise. Podle Lisabonské smlouvy by měl být vybrán prezidenty a premiéry členských států EU. Ne nějakou podivnou dohodou mezi šéfem Evropského parlamentu a zástupci evropských zemí. Četl jsem k tomu dobrou hlášku na webu POLITICO: "Ve srovnání se současným systémem byla volba císaře Svaté říše římské transparentní a demokratická.“ 😂 Pro naši strategii v EU se snažím získat spojence. Příští týden v pátek a sobotu budu na evropské bezpečnostní konferenci v Mnichově a tam mám naplánované jednání s některými premiéry členských států.

Měli jsme taky Radu vlády pro koordinaci protidrogové politiky. A poprvé jsem ji vedl já. Když se mě novináři ptali, proč to chci dělat, tak jsem jim řekl, že mě to prostě baví a můžu tomu pomoci, a to proto, že to je vážný problém naší společnosti a našich dětí.

Chtěl jsem vidět, jak funguje protidrogová politika u nás. Máme prý 200 tisíc závislých gamblerů. Přitom center na koordinaci prevence hazardu máme jen sedm. Potřebujeme jich mít v republice aspoň čtrnáct a dalších 30 milionů korun na jejich provoz, plus 36 milionů na platy lidí v terénu, kteří se věnují drogové problematice.

Řekl jsem kolegům z Rady, aby zorganizovali výjezd. Chci vidět na vlastní oči, jak prevence proti drogám a pomoc závislým lidem probíhá. Kolegové byli nadšení. Prý se doteď žádný ministr do terénu ani nepodíval.

Dál mi řekli na protidrogové komisi, že naše mládež je snad nejhorší v konzumaci alkoholu a v kouření v Evropě 👎 To je fakt problém. Hledám pro ně 101 milionů na prevenci a boj proti závislostem. I když všichni víme, že spolehlivé dlouhodobé řešení je třeba podpora sportu, zájmových kroužků a volnočasových aktivit 🏐 Ale k tomu se ještě dostanu.

Taky jsme řešili léčebné konopí. Znáte určitě příběhy lidí, kteří trpí hroznými nemocemi, jako je třeba roztroušená skleróza. Konopí je častokrát jediný prostředek, který jim uleví. A skoro všichni si ho musí shánět nelegálně. Cena v lékárně je pro normálního smrtelníka astronomická, jsou to desítky tisíc korun měsíčně 😳 A s úhradou ze zdravotního pojištění jsou problémy, pojišťovny to odmítají platit. Ale já mám teď dobrou zprávu: nechali jsme Státní ústav pro kontrolu léčiv vybrat jednoho certifikovaného pěstitele a ten bude dodávat české léčebné konopí v předepsané kvalitě. Dodávka bude do poloviny roku v lékárnách 👀

Taky jsem měl hodně inspirativní setkání s majiteli základních a středních škol v Kramářově vile. Jsou to totální srdcaři, ty školy doslova vydupali ze země, a hodně jsme se bavili o finském vzdělávacím systému. Ten bych tu chtěl mít. Poletím za finským premiérem na jeho pozvání 🇫🇮 a chci se o jejich školství dozvědět co nejvíc.

V téhle krásné vile jsem se pak potkal i s architekty okolo Institutu plánování a rozvoje Prahy, protože, jak asi už víte, chci v Praze stavět. V diskusi o „barácích“ jsme probrali i můj velký plán, dostat do Prahy architekta Franka Gehryho, postavit novou městskou čtvrť, kam bychom soustředili ministerstva, a ty paláce, kde jsou teď, bychom otevřeli veřejnosti, mohli bychom z toho udělat galerie 🏛

Zajel jsem taky na Moravu. V Brně jsem se potkal s náměstkyní hejtmana Táňou Malou a s vedením kraje. Bavili jsme se o tom, co je potřeba, a že toho není málo: novou porodnici za 2,5 miliardy, stadion Komety za Lužánkami, Janáčkovu koncertní síň, přestěhovat vlakové nádraží, což bude nesmírně drahé, není to jen budova, je to železniční uzel. Kraj taky potřebuje nutně dostavět úsek dálnice mezi Pohořelicemi a Mikulovem, napojení D52 na D2 u Brna, D43 a D1 v úseku Lysice a další věci. Je toho prostě spousta s budeme to řešit při výjezdu všichni za jedním stolem. Pokud jste z Brna a okolí, budu moc rád, když mi napíšete, co všechno vám v kraji chybí ✍️

Setkání v Brně byla zkouška na turné, které začneme dělat se všemi ministry. Půjde o tohle: kraj nám vždycky pošle návrh programu, abychom dopředu věděli, co je potřeba řešit, zároveň na setkání s námi pozve starosty. Za nás tam bude vláda a zástupce krajského Ředitelství silnic a dálnic. Premiéru budeme mít v Libereckém kraji 13. března. Pak dáme vždycky setkání s občany a zeptáme se na názor i jich.

Od pátku spousta lidí žije jen olympiádou ⛸ Já jsem jasně řekl, že žádný ministr nepoletí do Koreje, protože vláda v demisi by měla makat. Stačí, že tam máme našeho vládního zmocněnce pro sport Milana Hniličku. Ostatní ať sedí doma na zadku a pracují. Nicméně otevření Olympijského festivalu v Brně a Ostravě jsem si nemohl nechat ujít. Je super, že máme místo, kde můžou lidi fandit a hlavně děti si můžou vyzkoušet ty disciplíny, které právě běží v televizi 🏂 Je to skvělá motivace. Já jsem si teda místo sportování dal bombardino ☕️ skvělý horký nápoj, co tak rádi popíjí lyžaři u sjezdovek v Itálii. Ten můj byl teda nealko 😇 Mezi tím si náš brněnský primátor Petr Vokřál šel vyzkoušet curling. V televizi to vypadá jako sport pro důchodce, ale udržet se na ledu při rozjíždění je fakt problém. Chvíli jsem měl o Petra dokonce strach. Volal jsem na něj, ať se na to radši vykašle. Máme málo primátorů 😀

Do sportu musíme dát víc peněz. Jako ministr financí jsem navýšil rozpočet na 7 miliard, ale kolegové to po mém vyhazovu z vlády bohužel snížili. Peněz je potřeba rozhodně víc - hlavně u investic do sportovišť -NĚKOLIKANÁSOBNĚ víc. Třeba mi někdo říkal, že v Plzni se hlásilo dvě stě dětí na atletiku a nemají ani pořádnou halu. 

Nebo v Praze nám nabízejí organizaci mistrovství světa v gymnastice a měli bychom se snažit postavit takovou halu, která by mohla nést jméno Věry Čáslavské. Je to obrovské jméno. Paní Věra proslavila naši zemi všude na světě a je to obrovský pojem 🏆

Další problém: malé děti musí chodit na tréninky hokeje v šest ráno, protože pak už je hala obsazená. S Milanem Hniličkou chceme udělat komplet seznam, co všechno je potřeba postavit a uvést do provozu. Máme vytipovaných 17 až 20 stadionů 🏟 třeba v Dobříši nebo Jeseníku. Cena takového stadionu je asi 80 milionů a obce a města chtějí, aby jim stát 20 miliony přispěl. To chceme a musíme řešit

Konkrétně v hokeji nám neskutečně ujel vlak oproti třeba Finsku, Švédsku, nebo Kanadě 🇨🇦 Naše děti málo sportují. Spoustu času tráví na Facebooku. Takže připravujeme rozpočet na 2019, ve kterém ty peníze na sport budou úplně jiné než dosud 🚀 Mohutné investice si můžeme dovolit. Jsme jedna z nejmíň zadlužených zemí v Evropě. A co je důležitější než zdraví našich dětí?

V olympijské vesničce jsem si to fakt užil. Konečně jsem byl mezi lidmi, někteří z nich se chtěli fotit, povídat si. Jako vždycky mi to zvedlo náladu a nabilo novou energií 😎

No a včera jsem byl na hokeji na Kladně a potkal se s Jardou Jágrem. Neviděli jsme se od září od Sporťáčka. Jsem rád, že je na trvalo doma a určitě přispěje k tomu, aby přitáhnul naše mladé ke sportu.

Dneska jsem bohužel seděl s kolegy celý den nad novelou zákona z příjmu. Takže jsem nestihl původně plánovanou účast na Fed Cupu, kde byly Petra Kvitová a Barbora Strýcová, se kterými jsme si v roce 2016 ve Znojmě zahráli čtyřhru 🎾

A až teď odpovím na vaše dotazy, tak si s dovolením zapnu na chvilku televizi a kouknu, jak se daří našim. Držme palce a všechno nejlepší do dalšího týdne. A pište mi, pokud jste tenhle elaborát dočetli až sem 🤓Čau lidi, naše Ella má dnes 8 let. Žije teď s Vivien ve Španělsku, tak jsem si za nimi odskočil na víkend.

Tak. A jdem na to.

VELKÁ GRATULACE. Dita Charanzová dostala ocenění od Evropské asociace tísňového volání, kde jsou záchranáři z celé Evropy. Díky návrhu, který Dita prosadila v europarlamentu, bude mnohem snadnější určit polohu člověka v nouzi podle GPS souřadnic. Jak říká sama Dita, když spadnete z kola uprostřed lesa, těžko někomu popíšete, kde přesně jste. Takže od konce roku 2020 budou střediska tísňových linek spolu s nouzovým voláním automaticky dostávat i GPS souřadnice o poloze zraněného. 

Druhá věc, která se Ditě povedla vybojovat, a oceňují ji i záchranáři, je systém varovných sms. Ty vám přijdou kdekoli v Evropě, pokud se ocitnete v místě nějakého nebezpečí, jako je rozsáhlý požár, povodeň, zemětřesení nebo třeba teroristický útok. Dita prosadila, že bude takový systém v celé Unii, takže dostanete varování, ať jste kdekoli v EU, pokud se dostanete do nějakého vážného nebezpečí.

Pojďme dál. Už asi všichni víte, že jsem navrhl panu prezidentovi dvě změny ve vládě. Dan Ťok má teď ze všech ministrů největší nárok na odpočinek. A sám si o něj už nějaký čas říkal. Byl pod neskutečným tlakem a přitom se z něj stal nejdéle sloužící ministr dopravy v našich novodobých dějinách. Vemte si, že za 21 let jsme měli 15 ministrů tradičních demokratických stran a za 5 let a 3 měsíce dva ministry za naše hnutí, kteří převzali rezort v totálním rozkladu.

Psal jsem o tom už v týdnu, ale tyhle čísla prostě chci zopakovat. Za 4,5 roku zahájil Dan Ťok 263 kilometrů nových staveb dálnic a 127 kilometrů dálnic otevřel. To je jeho vizitka. A taky to, že transparentně vysoutěžil mýto, díky čemuž naší zemi ušetřil 15 miliard korun, a zlevnil kilometr dálnice na poloviční cenu. O tom mimochodem vyšla zpráva už minulé léto, že cena kilometru dálnice je dokonce o 55 procent nižší než před deseti lety. Schválně na to koukněte do komentrářů.

Tím, že Dan Ťok zásadně narušil korupční prostředí na dopravě, které tam bylo do té doby pevně zakořeněné, udělal si i spoustu nepřátel. To je úplně nový typ tlaku, který ani jako ředitel obrovské stavební firmy do té doby nezažil. Každopádně, naší zemi ušetřil spoustu miliard a svému nástupci připravil úplně jinou pozici, než do jaké před těmi skoro pěti lety přišel on. 

No a tady začíná práce pro Vladimíra Kremlíka, kterého jsem panu prezidentovi navrhl jako nového ministra dopravy. Pracuje jako náměstek Úřadu pro zastupování státu ve věcech majetkových, kde se stará o právní služby a hospodaření s majetkem. Má na starosti i právní obranu státu v případech, kde Česká republika figuruje mezi poškozenými. Je to zkušený advokát a znám ho už z doby, kdy jsem dělal ministra financí. Už tehdy jsem si ho všiml jako pracovitého člověka a profesionála. Naváže na práci pana ministra Ťoka a budu po něm hlavně chtít, aby zrychlil celý systém výstavby dálnic a zlepšil práci Ředitelství silnic a dálnic ČR. Bude muset být holt na lidi tvrdší než jeho předchůdce. 

Druhá výměna je na pozici ministra průmyslu a obchodu, kde odchází paní Marta Nováková a střídá ji Karel Havlíček. Ano, to je ten pán, o kterém toho tady na mém Facebooku čtete už snad víc než o mně.

Vyzkoušeli jsme si spolupráci v posledním roce, kdy jsem převzal komplet odpovědnost za vládní Radu pro výzkum, vývoj a inovace. Karla Havlíčka jsem požádal, aby mi ji operativně odřídil, byl zvolený mým místopředsedou a myslím, že jsme udělali kus dobré práce. Zvedli jsme roční rozpočet na vědu z 27 miliard korun v roce 2015 na 37 miliard v roce 2020. Vytvořili jsme nový model hodnocení vědy, férovější systém jejího financování, zavedli nové programy podpory výzkumu a hlavně jsme představili naší novou inovační strategii “Czech Republic: The Country for the Future”, se kterou sklízíme úspěch doma i ve světě. K tomu spolu děláme podporu živnostníků, pracujeme na zlevnění mobilních dat a řešíme třeba i rodinné firmy. 

Co je podstatné, sedli jsme si manažersky, jedeme na plný plyn, máme strategii a spoustu rozjetých projektů. Čeká ho ale obrovská práce, ministerstvo musí být vlajkonošem České republiky v oblasti průmyslu a nových technologií, musíme domluvit výstavbu jádra, změnit prostředí nenasytných mobilních operátorů, ulevit konečně živnostníkům v administrativě, zlepšit čerpání fondů, pospojovat státní agentury pro export a hlavně zlepšit komunikaci resortu ve světě i doma. Karel do toho jde s obrovským drajvem a jak ho znám, tak může tenhle náročný resort hodně změnit.

Když už jsem psal o tom levnějším volání a datech, řešíme to fakt bez přestávky. Je to naše priorita a už několik hlášení po sobě jsem vám reportoval, jak na tom pracujeme. Na jednání vlády jsme udělali další krok pro zlepšení konkurenčního prostředí. Nechali jsme si od Českého telekomunikačního úřadu předložit návrh postupu a podmínek aukce pásma 700 MHz. ČTÚ s nimi vstoupí do procesu veřejné konzultace. Té se může zúčastnit kdokoliv se svými připomínkami nebo vlastními návrhy řešení. Takže to je VEŘEJNÁ DISKUSE. Náš cíl je dostat na trh dalšího mobilního operátora, což by mělo vést k větší konkurenci a taky ke snížení cen mobilních tarifů. Je to jeden z dalších velmi důležitých kroků, kterými chci skoncovat s vysokými cenami za data. 

Hezky se nám rozjíždí i boj s protiprávními exekucemi. Minule jsem psal o schůzce s advokátem Petrem Němcem, který to roky řeší. Soudy v minulosti odsuzovaly dlužníky na základě smluv, kde mohly být i nepřiměřeně vysoké náklady. Často se tak dělo rozsudkem pro zmeškání, nebo na základě platebního rozkazu, kdy soud jen velmi obecně zkoumal samotnou smlouvu i žalobu a pokud se žalovaný nebránil, nebo se ani o žalobě nedozvěděl, soud dal plně za pravdu žalobci a přiznal mu veškeré nároky. Včetně nepřiměřeného “příslušenství.” Soudy si pak tento postup odůvodňovaly tím, že dlužník nenavrhl zjevnou nepřiměřenost nákladů a samy nebyly oprávněny měnit žalobu či nárok věřitele.

TEĎ ALE POZOR, tenhle týden se stalo něco nového. Ústavní soud mění praxi a říká, že soudy by měly zastavovat výkon rozhodnutí v případech, ve kterých by vedl ke zjevné nespravedlnosti. Bavíme se teď o situacích se zjevně nepřiměřenými sankcemi a úroky. Ústavní soud tak otvírá možnost řešit množství šílených exekucí. Do soudních rozhodnutí konečně zase vstupuje zdravý selský rozum. Je ale hlavně na lidech samotných, aby bránili svoje práva.

Jak vidíte, situace se začíná konečně obracet a to na všech frontách. Ve sněmovně připravujeme prospotřebitelská opatření, která se týkají dětských dluhů, hromadných žalob, mobilních dat, posílení mimosoudního řešení sporu a podobně. Na starosti to má náš poslanec Patrik Nacher. A pro nového ministra průmyslu a obchodu Karla Havlíčka bude téma ochrany spotřebitele taky klíčovou oblastí.

S tématem exekucí souvisí i další akce, kterou jsem tenhle týden uspořádal. S naší ministryní pro místní rozvoj paní Klárou Dostálovou jsem udělal výjezd do Ústeckého kraje. Množí se tu sociálně vyloučené lokality, takže se daří i šmejdům, kteří dojí stát o dávky na bydlení a přitom nechávají bydlet ty, kteří je pobírají, v šílených podmínkách. Bavili jsme se o tom s primátorem Mostu panem Janem Paparegou. Je jen škoda, že pan primátor, který žádá od státu další peníze, nechtěl potvrdit, že díky ministerstvu financí a skvělému výběru daní za pomocí kontrolního hlášení a EET dostal od roku 2014 do roku 2018 na daních zhruba 185 milionů korun navíc a na transferech rezortu dalších asi 28 milionů korun a měl na účtě ke konci roku 2018 krásných 930 milionů korun, takže může vesele stavět byty, což je určitě pozitivní.

Revizi systému sociálních dávek má na starosti ministerstvo práce a sociálních věcí ve spolupráci s ministerstvem pro místní rozvoj a dalšími rezorty. Zatím to nemá bohužel konkrétní výsledky, takže budou muset ministerstva přidat na tempu. Svoje poznatky z návštěvy Ústeckého kraje jim napíšu v dopise. Už víckrát jsem žádal kolegy, ať najdou postup, jak snížit výši nájemného, které kasírují obchodníci s chudobou, ale zatím se diskutují různé alternativy.

Každopádně původní účel mojí návštěvy byla beseda s ředitelkami mateřských škol, protože míst je málo a rodiče se častokrát fakt naběhají, než někde seženou místo. Nedostatek míst ve státních školkách a ceny těch soukromých, jsou hlavní překážka, aby se mohly matky vrátit normálně do práce. Aspoň tak mi to říkaly maminky, se kterými jsem diskutoval o rodičovském příspěvku. 

S paními ředitelkami jsem se bavil i o dětských skupinách a snažil se jim vysvětlit, že to není žádná jejich konkurence. Míst je prostě málo. My jsme v září vyhlásili další dotační program na rozšiřování kapacit školek na 600 milionů a navýšili teď na 1,2 miliardy. Celkem se přihlásilo asi 150 obcí s požadavkem 3,4 miliardy. Od roku 2014 jsme uspokojili požadavky už za 4,3 miliardy. Ale pořád to nestačí. Požadavky od obcí se už vyšplhaly na 8,5 miliardy z českých i evropských zdrojů, takže musíme sehnat ještě 4,2 miliardy korun. Mluvili jsme taky o inkluzi dětí s těžkým postižením a školní docházce dětí ze sociálně vyloučených lokalit.

V Mostě jsem se podíval i do Střediska volného času a mateřské školky. Představte si, že místní kluci si tam postavili nejdelší autodráhu v Evropě. Vyzkoušet jsem si jí ale nestihl. Zato jsem sondoval mezi učitelkami, jak velký je mezi dětmi zájem o školní dílny. Je důležité vychovávat v dětech lásku k řemeslu.

A samozřejmě lásku k technologiím!

Jak už jsem vám několikrát psal, začínáme s Karlem Havlíčkem připravovat nástroje pro podporu startupů. Máme to i v naší Inovační strategii, o které tady tak často píšu a inspirujeme se těmi nejlepšími. Omrkli jsme, jak se budují a podporují huby a inkubátory v Izraeli a ve Spojených tátech a teď se to chystáme spustit i u nás. 

Nenechal jsem si proto uniknout evropské finále soutěže začínajících firem Startup World Cup & Summit, kam jsem šel s naším vládním zmocněncem pro digitalizaci Vladimírem Dzurillou, Karel Havlíček nás následoval o pár hodin později.

A musím přiznat, že mě to dostalo. Pražské Kongresové centrum se hemžilo mladými lidmi se skvělými nápady. Přes 350 startupů. Podnikatelé, investoři, mentoři a spousta lidí, které to zajímá. Výborná organizace, nadšení a chuť něco dokázat. A úplně největší radost jsem měl, když jsem viděl, jak se naši mlaďoši suverénně pohybují mezi zahraničními startupy, jak komunikují, prezentují svoje produkty.

Jsem už jiná generace, zvyklá na tradiční obchod. A fascinuje mě, jak dnes mladí pracují s úplně novými finančními nástroji, sociálními sítěmi, aplikacemi a jak se mění způsob získávání nových trhů. Přesně vím, jaké to je začínat od nuly a budovat firmu. Já jim v diskusi taky říkal, že jim chceme co nejvíc pomoct. Chceme jim odbourat administrativu, neklást jim překážky a kde můžeme, tak pomoct třeba i představením v zahraničí. Taky jsme jim ukázali projekty, které rozbíháme v rámci digitalizace Česka, a kde je pro ně prostor k realizaci.

My jsme měli na summitu stánek reprezentující část naší strategie věnované startupům Czech Republic: The Country for Startups a představovali jsme mladým firmám, co všechno pro ně děláme a do budoucna chceme dělat. Připravujeme s CzechInvestem podporu pro zakládání startupů, budujeme oborové inkubátory a chystáme se jim poskytnout se státní Českomoravskou záruční a rozvojovou bankou jak provozní financování, tak možnost kapitálového posílení. Je lepší investovat národní zdroje, než nechat to nejlepší vyzobnout zahraničními dravci.

Každopádně, nemám obavu, že bychom u nás nevytvořili další podnikatelskou generaci. Organizátoři udělali výbornou práci a jsem rád, že se takové akce dělají i u nás doma. Potřebujeme je a budeme je podporovat.

Tenhle týden jsem taky musel letět do Bruselu na mimořádný summit Evopské rady. Asi víte kvůli čemu. Brexit. Ano, už zase. Letěl jsem večer a řešili jsme skoro až do rána prodloužení lhůty pro vystoupení Británie z Evropské unie. Podařilo se nám odvrátit tvrdý brexit, který by jinak nastal o půlnoci z pátku 12. dubna na sobotu 13. dubna. Já jsem byl nakloněný tomu odložit brexit klidně o delší dobu, třeba až do března 2020 nebo i dýl, jak navrhoval předseda Evropské rady Donald Tusk. Někteří kolegové ale měli velké obavy z toho, že Británie nakonec neuspořádá volby do Evropského parlamentu, což by byl pro Unii velký problém a chtěli podstatně kratší lhůtu.

Nakonec jsme se po osmihodinové debatě dohodli na odkladu až do 31.10. 2019. Já věřím, že paní premiérka Theresa Mayová splní svůj závazek uspořádat volby do Evropského parlamentu a doufám taky, že dobře půjdou i její vyjednávání s Jeremym Corbynem. Uvidíme, co se na britské politické scéně ještě stane, a jak to celé dopadne. Za mě by stejně bylo pro nás nejlepší, kdyby Spojené království v EU zůstalo.

Z Bruselu jsem přiletěl v 5 ráno, pospal hodinu, před sedmou už jel k zubaři, pak jsem se stavil na Úřadu, dal rozhovor České televizi a před jednou hodinou odpoledne už se zase vracel na letiště směr Dubrovník. 

Tam se konal summit předsedů vlád zemí střední, východní a jihovýchodní Evropy s Čínou. Byl to už osmý ročník. Původní formát 16+1 se rozšířil o účast Řecka. Mluvili jsme o obchodu a investicích, dopravě a logistice, energetice, infrastruktuře, průmyslu, kultuře, vzdělání a cestovním ruchu.

Určitě užitečné, ale pro mě byla důležitá bilaterální schůzka s čínským premiérem, na kterou jsme s delegací vyrazili chvíli po tom, co jsme v nádherném Dubrovníku dosedli. 

Tahle setkání jsou krátká, protože je tam 16 premiérů a každý má právo a zájem na bilaterální jednání a potom následuje zasedání všech zúčastněných najednou, kde má zase každý pětiminutový projev. Já měl tentokrát 15 minut a zase jsem je chtěl maximálně využít. Samozřejmě jsem nechal premiéra Li Kche-čchianga mluvit, ale když jsem měl příležitost, zvedal jsem všechna témata, která jsou pro naši zemi důležitá.

Předal jsem mu pozdrav od našeho prezidenta a pozval ho k nám na návštěvu Prahy. A to dokonce dopisem. Což premiér ocenil. Pak už ale čas na komplimenty skončil. Jasně jsem mu řekl, že mám nastudovaná čísla a že sice výrazně stoupnul jejich export k nám, přepočítáno na peníze asi o 6 miliard dolarů, ale že mě mrzí, že my si zas tolik nepolepšili. Nárůst našeho exportu o 160 milionů dolarů, tedy nějakých 3,6 miliard korun, je v tom srovnání trochu směšný. Dokonce Maďarsko má o něco málo vyšší export než my.

Taky jsem mu připomněl, že náš prezident už před třemi roky podepsal s čínským prezidentem Si Ťin-pchingem dohodu o strategické spolupráci. Mezivládní komise se od té doby ale nesešla ani jednou, což je podle mě chyba. A taky jsem mu jasně řekl, že od Číny očekáváme investice do infrastruktury jako v Chorvatsku, kde postavili most, a v Maďarsku, kde mají stavět železnici. Určitě bychom byli rádi, kdyby se u nás čínské firmy zúčastnily nějakého PPP projektu, třeba výstavby dálnice Praha-Tábor nebo té do Karlových Varů. Zatím to skoro nevyužíváme, i když je v tom velký potenciál. O projektech PPP mluvíme desítky let. Teď konečně jsme ve finále prvního takového projektu na strakonické dálnici.

Premiér Li Kche-čchiang to vnímal a pak mě trochu překvapil pozváním do Číny. Bylo to milé, vážím si toho, ale vysvětlil jsem mu, že to u nás máme s panem prezidentem jasně rozdělené. Já řeším problematiku zemí EU, Spojených států a dalších zemí, pan prezident zase otvírá dveře českým firmám hlavně v Číně a Rusku. Zasmál se a pochopil.

Po celém tom dlouhém dni jsem měl v půl desáté večer ještě v jednom hotelovém salonku bilaterální jednání s premiérem Severní Makedonie, neuvěřitelně přátelským a milým Zoranem Zaevem. Děkoval nám za to, že jim naši policisté pomáhají chránit hranici před nápory uprchlíků, zve naše firmy, aby přijely do jeho země podnikat, láká je na to, že jeho vláda dbá na transparentnost a že se jim za poslední roky daří. Jsou sice stále chudí, pořád ale rostou. A mají velký sen. Stát se členy EU a NATO. Kvůli stabilitě. Už 14 let jsou kandidáty na vstup. Slíbil jsem mu, že ho v Bruselu rozhodně podpořím. 

I druhý den v Dubrovníku jsem měl velice konkrétní jednání. Začal setkáním s českými podnikateli. Shodli jsme se, že musí skončit souboje ministerstev a agentur. CzechInvest a CzechTrade, podnikatelé si stěžovali, že tyto agentury špatně spolupracují a někdy neví, na koho se mají obrátit. Souhlasím s nimi. Všechno má mít jednu hlavu a s novým ministrem průmyslu Karlem Havlíčkem uděláme rychle inventuru našich zahraničních sítí. Stát taky musí s podnikateli líp komunikovat, takže s nimi uspořádáme schůzku. Potřebuju zpětnou vazbu, takže dobré nápady mi budou snad psát už teď mailem. Musíme to ale uchopit koncepčně.

No a pak už jsme jeli na samotný summit, o kterém jsem vám psal. Pochopil jsem na něm, že nám s Čínou vázne export, ale náskok máme třeba v leteckých spojeních, což je základ pro turistiku, byznys a celkově všestranné vztahy.‬ S Čínou už máme čtyři přímé letecké linky a pátá se otevře letos 1. července. Bude to trasa Praha – Šen-čen, což je zajímavé spojení s jihem země. Mimo jiné nárůst turistů z Číny k nám je skvělý. Za rok 2018 k nám odsud přijelo na návštěvu 620 000 turistů, což je o 130 tisíc víc než předchozí rok. Tak uvidíme, jak pomůže tahle má návštěva v Dubrovníku. Letos na podzim má v Praze být České investiční fórum, další důležitá akce. Musíme jít krok po kroku.

No a teď už to vezmu trochu stručněji. 

Poblahopřál jsem panu premiérovi Benjaminu Netanjahuovi k těsnému vítězství jeho strany Likud a napsal, jak moc si cením našeho strategického partnerství s Izraelem. Navrhl jsem taky, že bychom mohli s novou izraelskou vládou udělat už páté mezivládní konzultace, tentokrát u nás v Praze. 

V týdnu jsem vám taky psal tu skvělou zprávu o tom, že Centre Pompidou a Národní galerie podepsaly Memorandum o spolupráci. Došlo k tomu na základě mého posledního jednání s panem ředitelem Sergem Lasvignesem. 

Otevřela se tak konečně cesta k tomu, abychom u nás měli značku, po které touží galerie po celém světě. Zároveň se z Prahy stane centrum pro kulturní dialog s Paříží pro celý region střední a východní Evropy. Do konce roku podepíšeme konkrétní smlouvu.

Už bych měl pomalu končit, ale na závěr ještě jedno číslo, které mě tenhle týden fakt potěšilo: 11,7 miliardy. Tolik od roku 2014 zachránila naší zemi Daňová kobra ve spolupráci s celníky, policisty a specialisty Finanční správy. Bojují společnými silami proti zločineckým bandám v bílých límečcích, které se složitými podvody snaží obrat nás všechny na daních. A jen loni se Daňové kobře podařilo zachránit přes 2,5 miliardy korun.

Tak, teď už fakt končím a jdu na vaše otázky, mějte se fajn 🤓Čau lidi, tak tu prasklou žilku v oku, o které jsem vám psal minulý týden, řešila snad všechna média 🙈 Okamžitě to vydala ČTK a na serverech to byla hlavní zpráva. Donekonečna se spekulovalo a analyzovalo každé slovo mého statusu. Co jsem dělal já? No co asi. Makal.

Tady máte výkaz práce. A navrch vám přiložím pár tipů, jak jsem si poradil se svými zdravotními problémy. Možná to pomůže i vám 😉

Takže, v kanceláři začínám denně v 7:00 místo doteď obvyklých 6:30. A teda, má to něco do sebe 🤓 Taky kolegyně přišla s jednou vychytávkou, po které se cítím fakt dobře. Vygooglila si bajkalské bylinky proti stresu, vysokému tlaku a cholesterolu. Je to prý dva tisíce let stará věc a má tlumicí účinky. Každý den mi udělá jeden šálek. Víc radši ne, protože to bych byl utlumený už moc. K tomu si dávám heřmánkový čaj, jím zelená jablka, oříšky, přidal jsem ryby a saláty. Chvíli mě kolegyně nutily, abych úplně přestal s kafem, ale to jsem teda zatrhnul, to u téhle práce prostě nejde. Radikálně jsem ho ale omezil. Místo deseti si dám denně maximálně tři. A kolegyně mi je přísně počítají. Taky mě hlídají, abych nezvyšoval hlas, když je náročnější situace, nebo když se ke mně dostane nějaký totální nesmysl.

Neříkám, že už se cítím na sto procent, ale s minulým týdnem se to nedá srovnat. K větší pohodě přispělo i to, že mi kolegyně udělaly generálku v kanclu. Pamatujete, jak jsem vám posílal tu fotku, jak to u mě vypadá? Tak kolegyně využily toho, že jsem byl v pátek v Bruselu a změnily to k nepoznání. Je to pecka, mám teď úhledně seřazené kopečky podle resortů a agend: od lithia až po taxikáře 👍 Takhle hezký jsem to snad ještě nikdy neměl. Děkuju moc. Jste super tým 😘

A ještě jednou musím poblahopřát naší skvělé Ester Ledecké. Dvě zlaté olympijské. Ze dvou různých sportů. Stala se ve 22 letech legendou. A dost možná nepřekonatelnou ⛷🏅🏂🏅🇨🇿 Ve světě se o ní mluví stejně jako o Zátopkovi nebo o Čáslavské.

Tak, a teď pracovní věci.

Určitě jste si všimli, že intenzivně jednáme o vládě. Nejlepší by bylo, kdyby se některé demokratické strany domluvily a dovolily nám vznik naší vlády a její toleranci na základě programových věcí. A nechaly nás vládnout. Za jejich plné kontroly od rána do večera. Jsme plně připraveni převzít tuto odpovědnost.

Měl jsem jednání se zástupci 26 cechů: přišli kominíci, kamnáři, klempíři, tesaři, kováři, kameníci, floristé, pekaři, cukráři, no prostě všichni ti, bez kterých bychom se neobešli, ale zároveň je někdy sakra problém je sehnat, protože řemeslníků je čím dál míň. Byla to super debata, shodli jsme se, že je potřeba zavést znovu dílny a pozemky na základních školách 🌻

Řemeslo je strašně důležité. To platí ještě mnohem víc dneska, kdy má každý druhý člověk vysokoškolský diplom, ale rukama umí málokdo. Samozřejmě si akademiků vážím, ale jsou některé školy, kde dostat magistra nevyžaduje tolik práce a soustředění, jako vyučit se kvalitním řemeslníkem.

Byl s námi i Karel Havlíček, předseda Asociace malých a středních podniků a živnostníků. Povídali jsme si taky třeba o tom, že za 13 let klesl zájem o řemesla, jako je čalouník, truhlář, nábytkář o 80 procent. Zavolal jsem i našeho ministra školství Roberta Plagu, aby si to poslechl. Řemeslu musíme vrátit prestiž. Nejen praktickou výukou na základkách, ale i třeba tím, že zavedeme mistrovské zkoušky, díky kterým budou zákazníci vědět, že si najímají na práci skutečného odborníka 👌 Taky chceme po vzoru Německa propojit teoretickou výuku s praxí ve firmách. Říká se tomu duální vzdělávání. Všichni ministři školství se tím doteď zaklínali, ale nikdo s tím nic neudělal.

Když jsme u té výuky, nesmím zapomenout na platy učitelů. Protože ty jsou teď fakt zoufalé. Koukal jsem nedávno, že jeden obchodní řetězec zvyšoval nástupní platy prodavačům na kasách. A s hrůzou jsem zjistil, že jsou vyšší než nástupní platy kantorů 😳 Tak tohle fakt nejde. Letos se průměrný plat učitelů zvedne na 32.979 korun, ale to je málo, potřebujeme se dostat postupně až na 50.000 korun v roce 2021. A proto budeme každý rok navrhovat postupné navyšování platů učitelů ✍️

Další věci s dovolením vezmu už zkratkou:
Služební zákon: na vládě jsme diskutovali celkem čtyři hodiny o zabetonované státní správě, musíme ji otevřít profesionálům zvenku a změnit některé věci, které jí totálně uzavřely venkovnímu světu. Musíme to prokonzultovat s Evropskou komisí, Klára Dostálová to jede příští týden řešit do Bruselu.

Odmítli jsme návrh Václava Klause ml. zrušit možnost matek dávat děti od dvou let do školek. Chybí nám strašně moc míst ve školkách, musíme co nejdřív vypsat dotační program pro obce a města, aby začaly budovat nové kapacity školek a bytů pro mladé lidi v obcích a městech.

Budeme podporovat startovací byty a další opatření na pomoc mladým rodinám. U nás se rodí v průměru jen 1,63 dětí, přitom se v průzkumu zjistilo, že spousta mladých by chtělo tři děti 💗 nemůžou si je ale dovolit, nemají k tomu podmínky. Takže na ně se budeme soustředit, už teď mají české rodiny největší daňové úlevy na děti v Evropě, ale chybí nám podmínky a zázemí - hlavně pro pracující ženy. 60 procent vysokoškoláků jsou ženy 🎓 A většinou mají ambice i pracovat, dělat kariéru, a stát jim k tomu musí vytvořit podmínky. Startovací byty, kapacita školek a jeslí a samozřejmě atraktivní půjčky na bydlení.

Je jasné, že když vysokoškolačky investovaly čas a peníze do vzdělání, tak ho budou chtít využívat, rozvíjet se, pracovat. Ale to je strašně těžké s dítětem, a co teprve se dvěma nebo třemi. Takže chceme předložit skutečný program rodinné politiky, který bude mít jasné výsledky v konkrétním nárůstu porodnosti 👨‍👩‍👧‍👦

Podpořili jsme zákon o lobbingu, aby se musel každý lobbista zapsat do evidence a bylo vidět, jak ovlivňuje politiky, ale bez nákladů na registr.

Odřídil jsem už třetí zasedání Rady pro výzkum, vývoj a inovace, analyzujeme 48 výzkumných a vývojových center, kam jdou státní peníze a jaký bude jejich udržitelnost. Od roku 2020 nás jejich provoz stojí 2,5 miliardy a otázka je, kolik z nich bude schopno pokrýt náklady na provoz a kolik z těch center bude stát podporovat, i když jsou ztrátové.

Fotku z narozenin pana generálmajora Emila Bočka jste asi viděli. V Národním technickém muzeu oslavil 95 let 🎂 Je to náš poslední žijící hrdina, který bojoval v britské RAF ⚔ Co je úplně neuvěřitelné, že doteď čte bez brýlí, chodí svižně bez hole a dělá vtipy o své mladší přítelkyni. Moc si ho vážím, jeho činů i odvahy. Popřál jsem mu pevné zdraví a osobní spokojenost.

V pátek se spousta lidí dívala na hokej, já jsem ho bohužel neviděl, v 5:50 ráno jsem odlétal do Bruselu na Evropskou radu 🇪🇺 Ten den byl neuvěřitelně nabitý, dával jsem vám sem celý den fotky. Nejen v projevu, ale i při všech neformálních setkáních jsem zdůrazňoval, že Evropa musí investovat víc do boje proti nelegální migraci a do bezpečnosti Evropanů.

A taky, že co se týče peněz určených pro Českou republiku, musíme mít právo si jako stát víc určovat, na co je použijeme, ne být dopředu svázaní zkostnatělými pravidly. Měl jsem sezení na čtyři oči s Emmanuelem Macronem 🇫🇷 kterého jsem pozval i s jeho paní do Prahy, tak doufejme, že koncem května dorazí.

Na čtyři oči jsem seděl i s rakouským premiérem Sebastianem Kurzem 🇦🇹 kterého zaujal můj projev o tom, že se Evropa zabývá, jak peníze utratit, ale málo řeší, jak je vybrat na daních. Na daňových podvodech s DPH ročně přijdeme v Evropě o víc peněz, než jaký je rozpočet Evropské unie, jde o asi 150 miliard euro! 😠 Já proti tomu už čtyři roky v Evropě prosazuju opatření jménem Reverse Charge. Můj pilotní projekt pro ČR. Takže i o tom jsme si pak sami se Sebastianem povídali, a taky o migraci a o přídavcích pro rodinné příslušníky našich lidí pracujících v Rakousku. Nechceme, aby je Rakousko diskriminovalo.

Měl jsem samozřejmě desítky schůzek a koukám, že už jsem zase na třetí stránce. Radši to už utnu. Ještě jsem se tady vyfotil, lemuři jsou moje oblíbená zvířata, jak už určitě víte. Tyhle zítra beru do práce a doufám, že ti, kteří je dostanou, z nich budou stejně nadšení, jako jsem já 😂 A taď už jdu na vaše otázky.  

Mějte se krásně a pište mi.Čau lidi, tak kolegové na mě začali už normálně řvát 😭 Prý mám zvolnit nebo to nepřežiju a položím život za vlast 🙈 Holky na sekretariátu dokonce stávkujou a odmítají mi vařit kafe. Místo něj mi začaly nosit čaj proti tlaku. Uznávám, těch kafí jsem za jeden den vypil asi deset. Doteď mi pomáhaly zvládat pracovní tempo. Lidi kolem mě tvrdí, že je smrtící. Já ale teda fakt nevím, jak funkci premiéra vykonávat jinak. Potřebujeme rychle udělat analýzy jednotlivých rezortů, stanovit cíle a úkoly. Makáme na věcech, které nikdo nikdy nedělal. V koalici to ani nebylo možné.

Jsme na vládnutí sami, nikdo nám nechce pomoct. Takže vstávám v 5:00, posílám první smsky kolegům v 5:30, v kanceláři začínáme v 6:30. Celý den mám jednání a schůzky. V pondělí jich bylo třeba 19 naplánovaných a do toho na mě dělají lidi přepadovky, že něco potřebují okamžitě vyřešit. Kolem 21:00 končím v kanceláři, ale ještě tak do 23:00 vyřizuju maily u sebe v Průhonicích. Než si vyčistím zuby a ulehnu do postele, je častokrát půlnoc🌛 A každý den to samé. Tempo 18 hodin denně, o víkendu tak 8, včetně neděle. Prostě jsem takový akční důchodce 🤓

Ale uznávám, že není úplně normální, abych makal dvakrát víc než když mi bylo 50 a řídil jsem firmu s 35 tisíci zaměstnanci. Moje tělo mi to říká jasně. Mívám migrény, v neděli mi praskla žilka v oku, měl jsem ho plné krve takže jsem musel k očnímu. Toho si samozřejmě všimli novináři a začali spekulovat, co mi je. Odpověď je jednoduchá: stres 🤕 Spousta z vás ho zažívá taky. Určitě se ale nerozčilujete tak jako já, protože nevidíte den co den, jak nenormálně náš stát funguje a tu šílenou byrokracii. Už jen ten zákon o státní službě je horor, tajemník je de facto víc než ministr.

Všechny tyhle jednotlivé stresy mě definitivně dohnaly. Stoupl mi tlak tak, že jsem radši zajel do nemocnice. Tam mě do půlnoci vyšetřovali a dali mi nějaké prášky. Až tehdy jsem si uvědomil, že to fakt není sranda. Trochu jsem zvolnil, přešel jsem na dietu, už zase jím místo masa ryby a aerobně cvičím. Cítím se podstatně líp ✌️ Čili nad tím nemá smysl brečet. Kolegům jsem slíbil (pod brutálním nátlakem!), že začnu trochu víc spát, cvičit a vezmu si co nejdřív dovolenou. Aspoň doufám. To “nejdřív” znamená na Velikonoce. Už jsem jednu věc kvůli odpočinku zrušil. Když jsem se dozvěděl, že bavorský premiér Horst Seehofer nepřijede na bezpečnostní konferenci do Mnichova, kterou sám svolal, odpískal jsem to i já - hlavně ze zdravotních důvodů. Let tam a zpátky by mi teď určitě nepomohl. Stejně nás tam letěli reprezentovat Karla Šlechtová a Martin Stropnický 👍

Čili jsem zůstal doma a prodělal klasický kolotoč jednání a vyřizování. Nebudu vám ho sem tentokrát celý vypisovat. Tady máte takový mix - z každého bodu bych mohl udělat samostatný příspěvek. A samozřejmě toho bylo mnohem víc. Kdyžtak se mě ptejte v komentářích:

Dvou a půl hodinové jednání na ŘSD - chceme rychle stavět dálnice, obchvaty, už vím, kde nás vydírají pozemkoví spekulanti a kde Děti země brání lidem, aby normálně jezdili do práce a s dětmi do školy: v Břeclavi, Přerově, Frýdku-Místku a na D1. Dál přišlo jednání se státními tajemníky o zákonu o státní sluzbě - MEGABYROKRACIE, jednání se zástupci Svazu měst a obcí o Lex Babiš, který teď všem politikům vadí, ale když se kopalo do mě, všichni byli spokojení, Velitelské shromáždění Armády ČR, sraz s odboráři, rozpočet na 2019, investice do továrny Škody v Kvasinách, kde během krátké doby získalo práci 11 tisíc lidí, přitom nemají zázemí, schůzka se senátorem Miroslavem Antlem a starostou Rychnova nad Kněžnou Janem Skořepou - potřebují 300 milionů na nemocnici, setkání ČVUT a GE Aviation Czech - jsem rád, že to funguje, budeme mít nejlepší technologie, rada Evropských strukturálních a investičních fondů: špatně čerpáme, musíme zrychlit, potřebujeme inkaso z EU co nejdřív, jednání k čerpání programů Dohody o partnerství, novela správního řádu, navýšení prostředků na platy policistů, odpolitizování dozorčích rad zdravotních pojišťoven, závěrečná zpráva z účast ČR na EXPO Astana, jmenování vládního zmocněnce pro IT a digitalizaci Vladimíra Dzurilly, fiskální pakt, GDPR - ochrana osobních údajů, musíme líp informovat veřejnost o další byrokracii, která přichází z Bruselu, pražští taxikáři versus Uber a Taxify, jednání o evropské agendě, diskuse v senátu o prosincové Radě EU, sněmovna – Výbor pro evropské záležitosti.

Měl jsem i pár zábavných výměn názorů s kolegy. V Senátu jsem oznámil, že se pojedu osobně podívat tam, kde mají problémy se stavbou dálnic a kde je blokuji ekologičtí teroristi. U Přerova prý Děti země našly nějaké živočichy a ty nesmíme ohrozit dálnicí, na kterou čeká celý kraj už desítky let 🙈 Kvůli tomu jsme přišli o automobilku Land Rover na přerovském letišti a získali ji bohužel Slováci. U Rudné nás zase vydírá spekulant s pozemky a chce nepřiměřenou sumu. Jeden kolega senátor mi na to říká: “Proboha, vy nemůžete kontrolovat žáby a křečky, na to máte lidi. Jestli to stihnete, tak před váma smeknu.” Já mu na to povídám, ať se nebojí. Já tam chci jet s ministry, šéfem ŘSD a pozveme i lidi - jich se přece tyhle problémy týkají. Doprava v Přerově a Břeclavi je fakt horor. Tyhle věci se musí řešit se znalostí věci. Já neřeším žáby, řeším obchvat a řeším dálnici. A baví mě to. Je to pro mě výzva. Chceme stavět, investovat a chceme za sebou zanechat konkrétní věci, stavby, ne jen politické žvásty.

A podle mě hlavní věc: zvyšujeme od 1. ledna 2019 důchody. Nejvíc v historii naší země: o 918 korun měsíčně, z toho 540 všem stejně a zbytek podle valorizace. Průměrný důchod stoupne v roce 2019 z 12 240 korun na 13 350. To je skoro stejné zvýšení jako za celé období minulé vlády. Důchodci nad 85 let dostanou 1000 korun měsíčně navíc. Zaslouží si je, mají velké náklady na léky a celkově péči o zdraví. Dořešíme brzo i jízdné. Vlaky budou od 65 let zdarma za paušální průkazku. Celkem to bude stát naši kasu 34,7 miliard korun. Já už jsem 15 miliard našel 😳 Najdeme i zbytek. Jasně, že ODS bude říkat, že jsem levicový populista, ale to se mýlí. Jsem i pravicový 😜 Rušíme superhrubou mzdu. Vy si to možná už nepamatujete, ale byla to právě ODS, která nám zvýšila daně a zavedla superhrubou mzdu. My na rozdíl od nich chceme daně snížit.

Jo, a dozvěděl jsem se jednu šílenost. Vykoukl na mě náhodou jeden titulek MF Dnes, který mě rozčílil a stoupnul mi z něj tlak na maximum. Prý nová vláda nakupuje nová auta. Tak jsem se kouknul o co jde. Policie teď chce nakoupit fungl nové sedmičkové bavoráky. Celkem 18 kousků za 50 milionů. Samozřejmě v benzínu a krásně čalouněné. Fajnšmekři asi znají, ti ostatní si můžou vygooglit: “BMW 750Li xDrive VIP.” Prý mají sloužit pro “ústavní činitele,” tím pádem i pro mě. Přitom já sám jsem jezdil Superbem a teď audinou, kterou samozřejmě kvůli mě nemusela policejní ochranná služba kupovat. A navíc celou dobu říkám, že bych rád jezdil svým vlastním autem. To mi ale ředitel ochranné služby nechce dovolit kvůli bezpečnostním předpisům. Takže tenhle kšeft s fungl novými bavoráky nechám prošetřit. Upekli ho ještě za časů ministra Chovance, ale podepsali za naší vlády. A je neuvěřitelné, že ani ministr Lubomír Metnar o tom něvěděl. Musel se to dozvědět ode mě a já zase z novin. Podepsal to někdo z vedení policie. My tyhle auta určitě nebudeme potřebovat. Náš ministr vnitra by si nedovolil o takovém vyhazování peněz daňových poplatníků ani uvažovat.

Když jsme u těch prasáren, určitě vás neminulo, jak graduje kauza StB. Na Slovensku v novinách Nový čas, což je takový slovenský Blesk, vyšel rozhovor s bývalým estébáckým verbířem, který mě prý zná. A říká, že jsem vědomě spolupracoval s StB. K čemuž se ještě vrátím. Kdo tu u mě na Facebooku není první den, tak určitě ví, že říkám roky, a soudím se, a budu se soudit třeba do konce života, že jsem s StB nikdy nespolupracoval, a strašně mě to uráží.

Česká média tu lež toho estébáka samozřejmě převzala. Bez ověření. Jak jinak. Přitom je to člověk, který se před pěti lety nabízel mému advokátovi, že bude svědčit v můj prospěch, a že umí ovlivnit soud. Můj právník ho samozřejmě odmítl. Takže jsem hned poslal do ČTK tuhle smsku: “Jsem v šoku, že česká média zveřejňují reportáže a články postavené na výpovědi dlouhodobého agenta StB Sarkocyho. Tento člověk se před pěti lety nabízel mému advokátovi, že mi pomůže u soudu, působil ale tak nedůvěryhodně, že ho můj právník odmítnul. Je velmi jednoduché si na internetu dohledat, že se tento agent dokonce podílel na kampani vedené Vladimírem Mečiarem, který chtěl zlikvidovat tehdejšího prezidenta Kováče. Slovenští novináři ale zjistili jeho minulost a odmítli s ním dál spolupracovat. Fakt mě mrzí, že čeští novináři neudělali stejnou věc a jen slepě citují lži tohoto prolhaného darebáka. Když jde o Babiše, jakoby brali za vděk jakoukoli kritikou a je jim jedno, že si ji vymýšlí úplný lhář.”

Krásně se vybarvují někteří naši “demokraté.” Kovaný estébák je pro ně najednou světlonoš pravdy. Stačí jim, že mluví proti Babišovi 👏 Přitom si estébáci spoustu náborů vymysleli, aby mohli čerpat diety na chlebíčky, kafe a plnili plán. Třeba jako v mém případě.

Je to pořád o tom samém: snaží se mě sestřelit pomocí lží, anonymů a falešných svědků. Už sedm let. Od chvíle, co jsem veřejně promluvil o korupci v politice. Vypadá to ale, že máme pořád šanci tenhle boj proti korupční hydře vyhrát. Prý mám podle posledního průzkumu Centra pro výzkum veřejného mínění největší důvěru ze všech našich politiků. Za to vám hrozně děkuju ❤️ Vlastně je to neuvěřitelné při té permanentní kampani některých novinářů, určitě sami dobře víte, kterých. Pro mě je to signál, že jdeme správným směrem.

No a včera jsem byl na večeři s panem prezidentem Milošem Zemanem a jeho manželkou paní Ivanou. Monika je pozvala do průhonické restaurace Paloma. Je to i malý hotel s deseti pokoji, ale moje žena to udělala nádherné 👌👀 Vařil Nicolas Decherchi, jeden ze šesti nejlepších francouzských kuchařů. Je nositel dvou michelinských hvězd a jeho bit.ly/selfie-s-macronem jste už asi viděli. Náš pan prezident není nějakým milovníkem michelinských restaurací, takže si dal jenom holoubátko. Chutnalo mu i víno, vanilková zmrzlina a jablko - to je nejlepší recept našeho chefa Nicolase.

No a teď už jdu odpovídat na vaše dotazy. Mějte se krásně!Čau lidi, tak jsem úplně přišel o hlas, musel jsem si koupit Vincentku. Kde se to stalo, se dozvíte, když tohle dočtete.

Tak. Nejdřív hrozně moc děkuju vám všem, kdo jste přišli k volbám 🇨🇿

Ani jsem se vás nestačil zeptat, jak se vám vlastně líbily naše volební videa a plakáty? Vypadá to, že jo, jak jsem tak koukal na lajky 😎 Dneska jsem si dal chvíli volna, jak jste mi mnozí doporučili, vlastně mi to doporučujete vždycky, když koukáte na moje fotky 🤓  Akorát tu sedím a ťukám sem úpravy, doplňuju, co mě ještě napadne, ještě obvolávám lidi, co mi připravují podklady. Je sice víkend, ale oni jsou zvyklí. Tak jako každý, kdo se mnou spolupracuje. Pak to pošlu na korekturu, kde doplní háčky a čárky a jde to ven. Často u toho sedím s kolegy a koukáme na první komentáře a lajky a nahlas si je čteme. Vždycky je nejdřív pár a pak se to rozjede tak, že to už ani nezvládneme číst.

Končí květen. Končí kampaň. Začalo být hezky. Jinak to byl hrozně vyčerpávající měsíc. Všichni se soustředili, jak nám sestřelit co nejvíc procent na poslední chvíli. A jeli kontinuální kampaň. Nepodložené spekulace a informace vytržené z kontextu. Vždyť jste to viděli. Antibabiš jel na plný pecky. A já se mezi tím obden scházel s naší paní ministryní financí Alenou Schillerovou a hledali jsme zdroje pro rozpočet na příští rok. Až uvidíte, co všechno se nám do něj podařilo nacpat a přitom dál snížit státní dluh v procentech vůči HDP, možná se budete divit. JE TO CELKEM BRUTÁL. Naši kritici tvrdí, že to nezvládnem, ale děláme maximum pro to, aby to vyšlo. Tak si radši sedněte, předtím teda ještě uvařte kafe a jdem na to.

Tohle všechno náš rozpočet lidem přinese.

Rodičák 300 tisíc pro všechny, kdo ho do 1. ledna příštího roku nedočerpají. O tom jsem vám psal už v týdnu. A myslím, že docela zeširoka. Museli jsme na to najít dalších 8,6 miliardy. 

Dalších 900 korun pro důchodce. To bude stát rozpočet dalších 37 miliard. Díky tomu splníme to, co jsme slíbili, že průměrný důchod v roce 2021 bude 15 tisíc. Já osobně z toho mám upřímnou radost a všem našim seniorům to přeju. A jsem rád, že využívají slevu na jízdné.

Než budu pokračovat, musím vám něco vysvětlit. Je to důležité.

Fakt není snadný zajistit takovéhle zvyšování životní úrovně lidí. Jak jsme to vůbec dokázali? Za sedm let, od chvíle, co jsem nastoupil jako ministr financí, do konce tohoto roku se nám podaří vybrat už o 466 miliard na daních a sociálním pojištění víc než mým předchůdcům. Kdyby se to nepovedlo, tak na rekordní důchody, vyšší rodičák ani platy nemůžeme pomýšlet. Ani náhodou. Teda pokud bychom nechtěli zajet do dluhové spirály, jako to dělaly vlády před námi. A ještě z toho zadlužování obyčejní lidi nic neměli. Myslím, že doteď důchodci s úžasem vzpomínají na to slavné zvýšení od opozice, těch tzv. „tradičních demokratických stran“ o 40 korun. My vybrané peníze rveme zpátky do ekonomiky, do důchodů, platů, investic.

A k tomu SNIŽUJEME ZADLUŽENÍ.

Pokud rozpočet projde sněmovnou, tak náš dluh vůči HDP znova klesne ze 41,1 procenta, jaký byl v roce 2013, na 29,3 procenta v roce 2020. Takže za období, co jsem ve vládě, zhruba o 12 procent. To jsou obrovské ušetřené sumy a znova opakuju, že bez lepšího výběru daní a bez manažerského řízení by to nebylo možné. Máme jedno z nejnižších zadlužení v Evropě. Klobouk dolů před Alenou Schillerovou. Ona a její kolegové dřeli jako koně, aby našli úspory a mohli jsme přidat lidem. 

Jo a když jsem už té Aleny Schillerové, rodičovský příspěvek byl schválený podle jejího návrhu z 23. října 2018. Schválně jsem ukázal novinářům na tiskovce stanovisko ministerstva financí, které to dokazuje. Plus jsme to měli od začátku v programovém prohlášení vlády.

V programovém prohlášení vlády jsme slíbili, že důkladně vyhodnotíme systém dávek. Abychom zajistili, že je budou dostávat jen ti, kteří je skutečně potřebují. Od začátku to má za úkol ministryně práce a sociálních věcí Jana Maláčová. Návrh reformy sociálních dávek ale pořád nikde. Paní ministryně nedodala ani požadovaný přehled o využívání prostředků na sociální služby. Provozovatelům sociálních služeb chybí peníze a úhradová vyhláška je neaktuální. Jsou to peníze, které musí ve svém resortu najít ministryně Jana Maláčová. Alena Schillerová se postarala o zajištění 8,6 miliard na rodičovský příspěvek. Takže by bylo fajn, kdyby se snažila i paní ministryně Maláčová a udělala si u sebe pořádek. Loni nebylo její ministerstvo schopné vyčerpat neuvěřitelných 6 miliard.

Taky zvyšujeme investice do vědy a výzkumu. O miliardu víc než letos. Ve srovnání s rokem 2014 to bude už o 10 miliard víc!

A samozřejmě zvyšujeme investice, které jsem ukazoval i našemu panu prezidentovi v Lánech. Ve srovnání s letoškem stoupnou o 13 miliard a dosáhnou rekordních 135 miliard. K tomu doděláváme náš Národní investiční plán, podle kterého se naše země bude rozvíjet další desítky let.

Na základě jednání s bankami vznikl nápad založit Národní investiční fond, z kterého bychom financovali stavby nových školek, škol, nemocnic, silnic, obchvatů, prostě všeho, co naše země potřebuje. Takový fond založil už Tomáš Garrigue Masaryk v roce 1928, tyto fondy existují i v Norsku, v Singapuru i v jiných státech. Chceme, aby do fondu dobrovolně přispívaly velké korporace a hlavně banky. Aby část z dividend určených pro jejich hlavní zahraniční akcionáře reinvestovaly do rozvoje naší země.

Jasně, člověka, který se nevyzná v ekonomice, napadne OKAMŽITĚ ZDANIT! Ale zkušenosti z Polska, Maďarska i Slovenska ukázaly, že to, čemu se říká “sektorová daň”, v tomhle případě speciální daň pro banky, prostě nefunguje. Lidem se akorát zdraží hypotéky a je pro ně těžší dosáhnout na úvěry. Dopadlo by to na celé rodiny, živnostníky i podnikatele. Proto jsem slíbil, že nehodláme zvyšovat daně. Stojím si za tím. Zavedení sektorové daně pro banky nám nedoporučuje Mezinárodní měnový fond ani všichni ekonomové, kteří téhle problematice rozumí. Bohužel na rozdíl od našeho koaličního partnera, který tlačí na pilu a chce nekompromisně banky zdanit. Tím by ale udělali naší zemi pro investory nedůvěryhodnou, a ohrozili investiční prostředí a tím pádem i zaměstnanost.
 
Já mám jiný přístup a hlavně, mám výsledky. Začali jsme s vicepremiérem Karlem Havlíčkem jednat s bankéři a zatím to vypadá, že v prvním kroku poskytnou našemu Národnímu rozvojovému fondu 6 miliard. Nevratně. Musíme ale všechno dobře připravit, bude to náš dlouhodobý zdroj a investice do budoucnosti. Fond by na sebe mohl nabalovat další investory. Založíme proto pracovní skupinu, která by vycházela z nejlepší zahraniční praxe a měla by nezávislé orgány. Celý projekt se musí velice pečlivě prověřit z hlediska legislativy a možností, jak vložené peníze investovat.

Teď startupy! Na vládě jsme schválili rekordní podporu pro začínající firmy. Ale nebudou to typické dotace pro pár firem. Chceme naopak podpořit plošně velké množství začínajících podnikatelů, a to tím, že jim vytvoříme zázemí v podobě inkubátorů, kde budou sdílet společné kancelářské, laboratorní nebo skladové prostory, mentory, kde jim budeme poskytovat vzdělání v oblasti základů investování a podnikání a tak dál. 

Zúročujeme zkušenosti, které jsme s ministrem Havlíčkem nabrali během jednání hlavně v Singapuru, Izraeli nebo Spojených státech, kde podobná centra skvěle fungují. Chceme ale slyšet i názory samotných podnikatelů, tak jsme pozvali do Kramářovy vily na pracovní snídani pár úspěšných českých startupů jako je miliardový eshop s letenkami Kiwi, skvělé Liftago, aplikace pro taxislužbu, kterou chválíme i v naší knížce, InsightArt, úžasná designová jízdní kola Festka, co mají i hollywoodské hvězdy, nebo Neuron Soundware, Miomove a mluvili s nimi, jak nastavit další podporu. Mluvili jsme o financování přes Českomoravskou záruční a rozvojovou banku nebo o pobídkách pro investory do začínajících firem. Jsem na naše startupy hrdý.

Náš nový ministr dopravy pan Vladimír Kremlík taky jede naplno. Včera jsem po delším čase řídil auto z Průhonic do Valtic, kde měl kamarád narozeniny. Ten povrch je na některých úsecích fakt katastrofální a je dobře, že to konečně opravujeme, bude to 160 km de facto nové dálnice D1! Celá rekonstrukce bude hotová v roce 2021.

Na Slovensku se potkal se svým protějškem, aby od něj nabral zkušenosti ohledně elektronické dálniční známky, kterou chceme zavést do dvou let. Mluvili i o tom, že je potřeba vychytat vymáhání pokut od zahraničních řidičů. A co je fakt podstatné, podepsali česko-slovenské memorandum o stavbě VYSOKORYCHLOSTNÍ ŽELEZNICE mezi Varšavou, Katowicemi, Ostravou, Brnem, Bratislavou a Budapeští. Nejdřív je potřeba ověřit náklady a návratnost.

O fakt nádherné výstavě Voda a Civilizace na pražské Kampě jsem vám už psal.  Bude tu do 26. června a pak se objeví třeba v Brně, Mladé Boleslavi a v dalších městech. Určitě se zajděte podívat. S paní Olgou Menzelovou, která výstavu vymyslela, jednáme o tom, že bychom mohli získat kopii a umístili ji prozatím do Lichtenštejnského paláce a následně do Strakovky po rekonstrukci zahrady jako trvalou expozici. Chci to ukazovat všem oficiálním návštěvám. Voda je život a pro nás je to nejdůležitější.

Minulý týden brutálně pršelo, ale to jen potvrzuje slova odborníků, že v důsledku klimatické změny budou i u nás extrémy počasí čím dál častější. Včetně veder a sucha. Každou kapku vody proto musíme co nejlíp využít a udržet vodu v krajině. Píšu vám průběžně, jak na tom naše Ministerstvo životního prostředí v čele s Richardem Brabcem maká. Kromě boje se suchem je ale jeho resort úspěšný i v dalších oblastech. Víte, za jak dlouho vyčerpali lidi v Moravskoslezském kraji nejnovější vlnu kotlíkových dotací? Za jedinou minutu! Za jednu minutu vyhověl Moravskoslezský kraj prvním 5000 žadatelům, kterým rozdal 500 milionů korun, a pro další zájemce udělal zásobník, kam se přidalo ještě dalších 10000 lidí, pro které ministr Brabec shání miliardu, aby se dostalo na všechny. Z ní už 500 milionů sehnal. Je to doslova kotlíková revoluce. 

Je to už třetí vlna. Dali jsme do ní 3,3 miliardy korun. Celkem už to dělá 10 miliard, co rozdáme lidem, aby si za ně mohli vyměnit staré smradlavé kotle za ekologičtější a úspornější. Sedmdesát tisíc domácností už to využilo a čekáme, že dalších 30 tisíc kotlů ještě vyměníme.

Životní prostředí jsme řešili i v Lysé nad Labem. Na skvělém veletrhu Natura Viva se sešli myslivci, rybáři, včelaři, zahrádkáři a prostě všichni, kteří milují přírodu. Mám to tam moc rád. Kdysi jsme všichni měli zahrádku a všechno jsme si sami pěstovali, to už dnešní generace nezná.

Právě myslivci, rybáři a včelaři musí každý den sledovat, jak se všechno kolem nich v důsledku klimatické změny mění. Měl jsem projev a řekl jsem, že naše Národní koalice pro boj se suchem dělá razantní opatření, ale bojujeme i s kůrovcem, jak jste mohli nedávno vidět i tady na mém Facebooku. 

Na zajištění pitné vody pro lidi třeba díky propojení vodárenských soustav a skupinových vodovodů a na obnovu vodovodů jsme vyčlenili v příštích 10 letech 30 miliard korun. Současně ale investujeme desítky miliard korun do zadržení vody v krajině i v lesích pro zajištění dlouhodobých zásob podzemní vody a vláhu v půdě. Ministr Brabec dělá maximum pro posílení zdrojů pitné vody v obcích. Za poslední rok jsme tím pomohli víc než 160 tisícům lidí a dalším 200 tisícům pomůžeme letos. Mluvil jsem i o projektu Dešťovka, která nabízí stovky milionů korun pro domácnosti a miliardu pro obce, ale i třeba pro školy a nemocnice na hospodaření s dešťovou vodou. Nastavujeme taky legislativu, aby líp odpovídala potřebám myslivců, lesníků, rybářů i včelařů.

Jsme včelařská velmoc a my našim producentům pomáháme dotacemi i v tom, aby měli lepší přístup na trh. Ptal jsem se včelařů na to, jak je to s tím zemědělským postřikem a speciálně s řepkou. Řekli mi, že máme u nás dobrou legislativu a díky ní se přihodí do deseti prokázaných otrav včel za rok. Mimochodem v Česku je kolem 650 tisíc zazimovaných včelstev. Čeští zemědělci jsou už po desítky let zvyklí na to, že musí brát ohled na včely. Takže hromadných úhynů následkem chemických postřiků je minimum. Sama předsedkyně Českého svazu včelařů paní Jarmila Machová mi říkala, že má svoje včely na Berounsku v blízkosti řepky. Dostává oznámení zemědělců o plánovaných postřicích přes SMSky a žádný problém u včel prý nikdy nezaznamenala. A prý má ten řepkový med nejradši  

Taky připravujeme usnadnění rybníkářství tak, aby na výstavbu malých rybníků stačila ohláška. Český rybářský svaz má kolem 250 tisíc členů, z toho je 30 tisíc dětí a mládeže. Jen v posledních třech letech přibylo přes 10 tisíc členů, z toho polovina byly děti do 15 let. Je to jeden z vůbec největších spolků u nás. A nezabývají se jen lovem a chovem ryb, ale taky péčí o rybářskou mládež a ochranou životního prostředí. Moc si jich vážím.

A speciálně jsem poděkoval všem myslivcům, kteří se podíleli na zastavení šíření afrického moru prasat v Česku.  

Mrzí mě, že jsem nestihl 17. Sněm svazu měst a obcí, který se konal v Ostravě, protože jinak na tuhle akci chodím hrozně rád. Spolupráce s regiony je pro nás hrozně důležitá a financování jejich projektů patří mezi naše priority. Třeba z Integrovaného regionálního operačního programu dáváme peníze na 4200 projektů měst a obcí za 34 miliard. Největší část z nich jde do dopravy v městech, to dělá 8,7 miliardy, do mateřských školek jde 6,3 miliardy, do základek 5,5 miliardy, do sociálního bydlení 2,5 miliardy. 

Dáváme ale i peníze do rozvoje elektronické státní správy neboli eGovernmentu v městech a obcích za 1 miliardu. Zároveň jsme z Operačního programu Podnikání a inovace pro konkurenceschopnost přesunuli 6,2 miliard na nízkoemisní auta, základní školy, zdravotnictví a na ovzduší. A další zdroje stále hledáme. S ministryní pro místní rozvoj Klárou Dostálovou chceme dofinancovat všechny školky.

Každým rokem vyhlašujeme taky národní dotace, které přímo cílí na to, po čem starostky a starostové nejvíc volají. V letošním roce rozdělíme 3,2 miliardy korun a taky dáme peníze speciálně obcím do 10 tisíc obyvatel a v některých případech i těm větším. A tenhle týden v pondělí jsme spustili dotačně úvěrový program VÝSTAVBA, o kterém jsem vám už tolik psal. Takže starostové můžou konečně stavět sociální a dostupné byty!

Teď rychlé zprávy. Pogratuloval jsem k volebnímu vítězství indickému premiérovi panu Naréndrovi Módímu. Na Twitteru mi pak velice mile odpověděl, že naše schůzka na summitu VGS 2019 v Gándhínagaru byla vysoce produktivní, těší se, že spolu budeme v kontaktu pravidelně a objevíme nové možnosti spolupráce. 

Přijal jsem mongolského ministra zahraničí pana Tsogtbaatara Damdina. Mongolsko má velký zájem o naše investice. A je na co navazovat, Jawa a Škoda jsou u nich legendární. Škoda by měla mít v Mongolsku do konce roku svého dealera.

Měl jsem pracovní snídani se zástupci amerických nadnárodních firem z asociace American-Central European Business Association. Jednali jsme o hospodářské spolupráci s USA a o příležitostech pro americké investory v České republice. Moc mě potěšilo, že oceňují naše podnikatelské prostředí a mají zájem o hlubší vztahy. Byly přítomní i zástupci zbrojařských firem, tak jsem jim připomněl mou žádost, kterou jsem formuloval už při návštěvě amerického generála NATO, že by bylo skvělé, kdyby nám poslali na zářiové Dny NATO v Ostravě stíhačku F-35. Tenhle technologický klenot by určitě přitáhl plno dalších návštěvníků. 

Nevím, kolik z vás koukalo na velkou předvolební debatu ve čtvrtek, když ve stejný čas běžel hokej. Mluvili jsme samozřejmě o migraci, brexitu, dvojí kvalitě potravin, naší suverenitě a vztazích k ostatním zemím EU až po cenu volání a dat. Mezi tím naši převálcovali Němce 5:1.

Ve všem tom předvolebním šílenství jsem si dovolil i trochu relax a zajel večer na koncert do Brna. Pavol Habera a Team zase váleli. Šli jsme do kotle, hráli písničky mého mládí a fakt jsem si to užil. Až tak, že jsem druhý den ztratil hlas a holky ze sekretariátu mi šly koupit Vincentku v pastilkách. Palo je pořád ve skvělé formě.

V pátek jsme s Monikou odvolili v Průhonicích a včera jsem jel na Den otevřených dveří letiště Čáslav 2019. Přišlo 50 tisíc lidí. Máme skvělou armádu, naši vojáci dělají na misích výbornou pověst naší zemi. Musíme udělat všechno pro to, abychom jim pořídili moderní vrtulníky, které jsme měli už dávno nakoupit, konečně se zbavili té kritizované ruské techniky a naše letecké síly byly kompatibilní s pozemními silami. V neposlední řadě musíme plnit závazky vůči NATO.

A večer jedu na Chodov, podívat se v naší malé zasedačce spolu s novináři, jak jsme dopadli ve volbách do Evropského parlamentu. Snad nám bude přát štěstí. Díky moc za to, že jste to dočetli až sem, vážím si toho.Čau lidi, první týdenní hlášení v tomhle roce. Jedna věta:

Jsme v plusu 2,9 miliardy! 🇨🇿

Jo, naše ministryně financí Alena Schillerová splnila svůj slib, který mi dala, a státní rozpočet 2018 skončil s přebytkem.

Druhý za dvacet let. 

Všichni to víme. Naše země se dvacet let propadala do dluhů. Od roku 1996, rok co rok neustále schodek. Mohla být u moci levice, pravice nebo úřednická vláda a bylo to jedno. Celkem dva přebytky za 20 let.

Ten první zařídil nějaký Babiš.

A nebyla to sranda. Taky mě to stálo kus zdraví a skoro veškerý čas na rodinu. Po dvou letech jako ministr financí, na konci roku 2016, jsem mohl oznámit, že jsme konečně v černých číslech. Dokonce, že máme největší přebytek v historii naší země.

A tenhle týden, když Alena Schillerová oznámila přebytek 2,9 miliardy, můžu říct, že jsem šťastný a taky hrdý. Chci jí moc poděkovat a pogratulovat.

Vybrali jsme si samozřejmě tu nejtěžší možnou cestu. Snižovat náš státní dluh a zároveň snižovat daně, zvyšovat platy, rekordně zvyšovat důchody a investovat. Hospodským jsme snížili DPH na nealko a jídlo, rodičům zvýšili daňovou slevu na druhé a další dítě. Jen to nás stálo 8,4 miliardy v roce 2018. A zavedli jsme školkovné, pracujícím důchodcům jsme vrátili slevu na dani. A bylo toho mnohem víc. 

Schválně jsem spočítal, kolik jsme lidem a firmám ulevili na daních od roku 2014. Asi neuhodnete. Je to 100 miliard. Za 6 let včetně roku 2019.
 
I tak vybíráme na daních a odvodech víc než kdykoli předtím. Minulý rok to bylo už o 132,2 miliard korun víc než v roce 2017. Neustále se v tom zlepšujeme.

Spím sice krátce, ale naprosto klidně.

Protože se nám od 1. ledna podařilo rekordně zvýšit důchody. Za rok 2019 jsme je zvedli průměrně o bezprecedentních 900 korun měsíčně a k tomu o dalších 1000 korun měsíčně pro seniory nad 85 let. Předchozí pravicové vlády potřebovaly dohromady pět let na to, aby důchody zvedly celkem o 737 korun měsíčně. Takže míň než my za jediný rok.

Podařilo se nám znovu snížit státní dluh. Tentokrát z 32,2 na 30,6 procent HDP. Máme teď jeden z nejnižších dluhů v Evropě. Bohatnou naše obce, města i kraje. I mezinárodní ratingové agentury a investoři nám dávají špičkové známky. Už teď jsme na úrovni zemí jako Belgie nebo Velká Británie. Minulý rok dokonce napsal Bloomberg, že jsme ekonomicky nejstabilnější země Evropy. Dokonce lepší než Německo. Dávám odkaz do komentářů.

Ale, jak píší noviny: “Opozice to vidí jinak.” 

Ano, samozřejmě. Je to vždycky stejné. 

Možná pamatujete to divadlo kolem schvalování rozpočtu na tento rok. Když by byl vyrovnaný, řekli by nám, že neinvestujeme. No a když jsme představili schodek 40 miliard, řekli, že “projídáme budoucnost.” Ale jsem přesvědčený, že už ani oni nevěří tomu, co říkají.

Budíček, dámy a pánové. Minulý rok jsme schválili schodek 50 miliard a i tak jsme skončili 3 miliardy v plusu. A letos doufám dopadneme podobně. I když nás vyšší důchody, vyšší platy sestřiček, doktorů, učitelů a dalších budou stát obrovské částky. K tomu naši zem nakopneme investicemi za 122,2 miliard korun.

Obrovský skok jsme udělali v zahraničí. Musím se přiznat, že jsem se v zahraniční politice docela našel. Baví mě, cítím závazek, že musím bojovat za naše zájmy v Evropské unii a ekonomické zájmy ve světě. Jako premiér jsem podnikl 19 zahraničních cest, 8 evropských rad a přijal 12 premiérů u nás v České republice. Za jediný rok. Buduju pro nás kontakty, z kterých, jak doufám, budou těžit i mí nástupci. 

A ještě větší tempo mě čeká tento rok. Začínám hned příští víkend v Singapuru, Thajsku a Indii, kam s sebou beru velkou podnikatelskou delegaci.

Ale zpátky k nám do Česka. Tenhle rok budeme řešit stavební zákon. Takzvanou rekodifikaci stavebního práva. Místo šílených 20-150 razítek, která člověk potřebuje na povolení stavby, chceme jeden úřad, jedno razítko a to do 60 dnů. Pokud se to povede, tak to bude revoluce ve stavebnictví. Stavební povolení včetně případného odvolání by nemělo trvat víc než rok.

Dál budeme řešit zneužívání dávek těmi, kteří si udělali z nezaměstnanosti životní styl a taky zneužívání dávek na bydlení. Tím myslím hlavně obchodování s chudobou a podnikání různých spekulantů, kteří jsou přisátí na státní peníze. Ministerstvo pro místní rozvoj má už za úkol udělat cenovou mapu nájmů a ve spolupráci s ministerstvem práce a sociálních věcí vytlačit obchodníky s chudobou. Uděláme revizi systému, kdy stát akorát dává, ale už se neptá, kam ty peníze jdou.

Nevzdal jsme se myšlenky na obědy zdarma pro nejmenší školáky. Budeme o tom diskutovat. Co je ale hotová věc, jsou výhodné půjčky na bydlení pro lidi do 36 let. Už jsme to spustili minulý rok se zásobou 650 milionů a mladé páry si je okamžitě rozebraly. Takže tento rok dáme rovnou miliardu. 

A naše ministryně pro místní rozvoj Klára Dostálová vyjednala pro tento rok rekordní peníze pro obce a to 3,2 miliard korun na místní komunikace, sportoviště, rekonstrukce budov a k tomu ještě další 1 miliardu na projekt Výstavba. Díky němu můžou obce stavět nájemní byty. Nejen pro sociální případy, ale třeba i pro místní učitele, lékaře nebo policisty. Rozhodovat si budou starostové, koho potřebují u sebe na obci nejvíc podpořit.

A taky si budete moct dál měnit staré kotle za nové. Náš ministr životního prostředí Richard Brabec vyhlašuje od příštího týdne už třetí vlnu kotlíkových dotací. Můžete získat až 127.500 korun. Pokračovat bude Dešťovka pro všechny, kdo máte rodinný nebo bytový dům nebo trvale obýváte svou chalupu a chcete šetřit vodou. Můžete dostat až 55.000 korun na zalévání dešťovou vodou a až 105.000 korun na využití odpadní vody a rozvody po domě. Nová zelená úsporám zase pomůže lidem s rekonstrukcemi. Stát vám může proplatit až polovinu nákladů na výměnu oken a dveří a dát 150.000 korun na kombinaci fotovoltaického systému s tepelným čerpadlem.

A teď silnice. Celý rok 2018 jste mi psali kvůli D1 a dalším silnicím, kde je mizerná situace. Já sice říkám, že minulé vlády mohly všechny dálnice, obchvaty a tratě pro rychlovlaky postavit dávno před námi, ale není to výmluva. Zároveň tlačím na kolegy, aby maximálně zamakali a dohnali to manko, které tady od revoluce vzniklo.

Kdo čtete moje týdenní hlášení, tak víte, že se osobně angažuju, jezdím do krajů a snažím se pomáhat. Třeba nedávno jsem byl řešit obchvat kolem Přerova. Bavím se s ekology, právníky, silničáři a taky místními lidmi.

Média vytrhla z kontextu informaci, že jsme minulý rok otevřeli jen 3,7 kilometrů dálnic. Ale zapomněly k tomu dodat, že u nás je průměrný věk přípravy a výstavby dálnice 13 let. Byli jsme to přitom my, kteří v prosinci 2016 dokončili dálnici do Ústí, která trvala 32 let a dálnici do Hradce, která trvala 37 let. Vzpomeňte si na kauzu paní Havránkové, se kterou vyjednávali o výkupu pozemku 19 let. 

Bohužel naše ministerstvo dopravy a Ředitelství silnic a dálnic neumí s médii komunikovat a vysvětlit veřejnosti, co všechno se jim doteď podařilo udělat. Koukněte do komentářů, co se ministerstvu dopravy povedlo.

Dával jsem vám sem text, který napsal náš poslanec Martin Kolovratník - ANO. Kdo jste ho četli, tak víte, že teď je rozestavěných 192 kilometrů dálnic a silnic I. třídy a dalších 172 kilometrů letos začneme. Dostaneme se tak na 364 kilometrů nových silnic a dálnic. To naše země ještě nezažila! Rozhodně by se to nepodařilo, kdybychom neprosadili novelu zákona o výkupu pozemků, předběžnou držbu nebo jednotné místo pro územní řízení a vyvlastnění u dopravních staveb.

Tenhle rok budeme makat hlavně na D1, jihočeské D3, karlovarské D6, chomutovské D7, hradecké D11, obchvatu Frýdku-Místku na D46 a D56, dálnici D48 nebo obchvatu Otrokovic na D55. A je toho samozřejmě mnohem víc. 

Tenhle rok přinese tolik zlepšení pro lidi, že se mi jen těžko vybírá. Tak třeba ještě tohle. Náš ministr zdravotnictví Adam Vojtěch prosadil, že spoustu zdravotnických pomůcek, na které jste si doteď museli připlácet, budou komplet platit pojišťovny. Pro aktivní vozíčkáře navrhujeme zvýšit úhradu mechanického vozíku z 21 na 45 tisíc. Kdo bude chtít používat na ven elektrický a na doma mechanický, tak tomu pojišťovna ten mechanický do 20 tisíc celý proplatí. Zadarmo taky budou opravy vozíků do 10 tisíc u mechanických a do 14 tisíc u elektrických. Ulevíme i neslyšícím a cukrovkářům, kterým pojišťovny začnou proplácet sluchadla a moderní senzory na měření glykemie.

Prosazovat změny k lepšímu není žádná sranda, když máte ve sněmovně věčně obstruující opozici. Jsem zvědavý, jak se postaví třeba k novele zákona, kterou chystá náš Radek Vondráček. Chce totiž zavést, že poslanci MUSÍ CHODIT DO PRÁCE, jinak PŘIJDOU O PENÍZE. Už teď máme zákon, že pokud poslanec bez řádné omluvy nepřijde dva dny do práce, nemá nárok na polovinu platu a náhrad. A pokud chybí bez omluvy víc než čtyři dny, má přijít o celý příjem. Tak jak to, že doteď nikdo o plat nepřišel? V zákoně totiž chybí, kdo konkrétně se má absencemi poslanců zabývat. Radek Vondráček to chce jako první předseda sněmovny vyřešit. A díky tomu budeme moct konečně notorické absentéry potrestat. K tomu navrhneme, aby okamžitě, už za první den absence nejen na plénu, ale i na výborech bylo 50 procent denního platu dolů

Uvidíme, jak se k novele postaví poslanci. Vím, jak těžké bylo prosadit zpomalení růstu jejich platů. Teď ještě k tomu novináři zjistili, že ti úplně největší absentéři bez udání důvodu jsou poslanci opozice. Takže se můžeme těšit na jejich další plamenné projevy a obstruování, až jim zkusíme sáhnout na peníze, pokud nezačnou chodit do práce jako každý normální člověk.

Mluvil o tom i náš pan prezident. Viděl totiž v Izraeli na vlastní oči, jak mají v jejich parlamentu systém, který poslance hlídá. Když někdo absentuje víc než 30 procent, automaticky mu sníží plat. A voliči můžou sledovat on-line, kdo chodí a nechodí do práce.

S panem prezidentem jsme obědvali v Lánech, asi jste viděli fotky, co jsem dával na Facebook. Bavili jsme se o investicích, protože to je prezidentovo velmi oblíbené téma. I mé. A taky o našich dcerách. Obě studují vysokou v zahraničí. Takže oba sdílíme podobné pocity tátů, kterým dcery vyletěly z hnízda.

Tenhle týden jsem ještě stihl novoroční setkání velvyslanců. Informoval jsem je o naší strategii v Evropské unii ohledně migrace a rozpočtu. Byl se mnou i pan docent Karel Havlíček, místopředseda naší vládní Rady pro vědu, výzkum a inovace a představil všem náš projekt Česka 2030 jako jednoho z inovačních lídrů Evropy. Mluvili jsme i o naší exportní politice. Strávili jsme spolu dvě hodiny a vícero velvyslanců přišlo s opravdu konkrétními návrhy, za což jim děkuju.

Tak. A máme za sebou první týden 2019. Teď už musím za panem Moravcem. Připravil jsem si do jeho Otázek pár podkladů 🤓 Přeju vám hodně úspěchů a houževnatosti v tomto roce. Mějte se všichni moc fajn.Čau lidi. Jsem zpět. A mám tu věc, co se snad nikdy nestala, no schválně, už jste někdy slyšeli, že by se chlapi a ženský na něčem shodli? Tak jo, teď se shodli zrovna na tom nejdůležitějším. Pocitu štěstí. Když se jich totiž Český statistický úřad ptal po celé naší zemi, jak jsou spokojení se svým životem, prací, bydlením, vztahy, dali průměrně hodnocení 7,4 z 10. Závěr? Žije se tady výborně. To je jak dobrý film na CSFD.cz, nepřijde vám? A úplně nejspokojenější jsou studenti. Ti dali dokonce známku 8,2. A představte si, že 13 procent lidí porušilo starou dobrou zásadu všech recenzentů nikdy nedávat plný počet bodů a ohodnotili svůj život 10/10. Tybrďo, 13 procent absolutně šťastných lidí v národě je fakt hodně. 

Mám z toho velkou radost. Je to něco, co musíme chránit a rozvíjet. Za 5 let jsme se posunuli hodně dopředu. Článek o výzkumu si můžete přečíst za chvilku, dám ho sem na Facebook.

Já vím, štěstí může být pomíjivé. Tak pojďme k něčemu, co se určitě neztratí. A jdem do toho tvrdě.

BETON. Naprostá většina dálničních úseků, které doteď chyběly, se do 5 let bude stavět. Zavázal se k tomu před novináři náš ministr dopravy Vladimír Kremlík, když bilancoval svých 100 dní ve funkci. Předpokladem samozřejmě je, že se podaří prosadit novelu zákona o urychlení výstavby dopravní infrastruktury a komplexní rekodifikaci stavebního práva. Aby konečně netrvala příprava staveb 10–13 let. Snad to nebude opozice zdržovat a naopak nám pomůže.

Napsal jsem vám už tunu hlášení o tom, jak připravujeme dálnice a obchvaty, na které se naši předchůdci totálně vykašlali, takže je musíme řešit od nuly. Taky jsem vám už ukazoval mapu, kde všude brzdili stavby ekologové. Ale pan Kremlík maká non-stop. Letos je ve výstavbě 243 kilometrů silnic. Z toho se staví na zelené louce 131 kilometrů dálnic a 60 kilometrů silnic I. třídy. V roce 2020 má být zahájeno 194 kilometrů a v roce 2021 to bude 134 kilometrů. No a v letech 2022 až 2024 bude zahájená výstavba většiny zbývajících úseků dálniční sítě.

Teď mám pro vás pokračování dvou věcí z minula. 

STRAVENKY. K nim jsem vám minule psal docela dost. Že naše ministryně financí navrhuje místo stravenek zaměstnancům posílat nezdaněné peníze na jídlo rovnou na účet. Už tehdy jsem předpověděl, že lobby stravenkových firem, kterým podnikatelé platí 2 procenta a restaurace 5–6 procent provizi, rozjedou kampaň. A víte, co se stalo? Zapojil se do ní i sám šéf odborů Josef Středula. Místo aby hájil zájmy zaměstnanců. Divné, co?

Alena Schillerová mu to v novinách nedarovala a otevřeně se ho zeptala, za koho teda vlastně kope. A ještě to rozvinula u sebe na Facebooku, tak určitě koukněte. Oboje dávám za chvilku do odkazu.

Pan Středula zapomněl, nebo možná ani neví, že právě teď milion zaměstnanců nedostává žádnou stravenku a ani v práci nemají kantýnu. Paní Schillerová připravuje právě pro tyto zaměstnance možnost najíst se za příspěvek bez daní a odvodů. Každopádně v médiích ta zpráva o stravenkovém paušálu způsobila poprask.

Že prý se ruší stravenky. Tak to je pěknej nesmysl. Paní Schillerová nic rušit nebude. Naopak! Díky této novince získá příspěvek na stravování další milion lidí. Zůstanou stravenky i závodní jídelny, ale zvlášť pro malé podniky a živnostníky přidáváme třetí možnost. Budoucnost stravenek je tak stoprocentně zaručená. Díky stravenkovému paušálu si prostě vyberete, co budete chtít. Papírek nebo peníze.

Někdo taky psal, že se restaurace kvůli paušálu bojí úbytku hostů. To má být fór? Podle průzkumu Asociace hotelů a restaurací si to velká většina restaurací nemyslí. Navíc ve třetině hospod a restaurací jsou vám stravenky stejně k ničemu, protože je vůbec neberou. A ty, co je berou, skřípají zuby, akorát nechtějí ztratit krok s konkurencí. Tohle všechno chceme napravit.

A ještě něco k těm stravenkovým firmám. Dnešní daňové osvobození stravování vyjde stát ročně asi na 3 miliardy korun. Tyhle peníze ale zároveň slouží jako zdroj příjmů stravenkářů, jejichž zisky končí v zahraničí. Když zavedeme stravenkový paušál, vyjde to sice stát místo 3 na 5 miliard. Ale ty z velké části můžou zůstat českým firmám a živnostníkům.

Tenhle týden se taky v médiích objevila šílená kachna, že prý chystáme uhlíkovou daň pro všechny, kdo topí uhlím nebo plynem. Ten titulek doslova zněl: „Za Česko zelenější. Vláda připravuje zdanění uhlí a plynu“.

COŽE? Už dávno jsem řekl, že nic takového nebude a české domácnosti nebudeme ničím takovým zatěžovat. Tyhle lži šířil na jaře jeden poslanec za ODS, tak mi ve sněmovně už docela ujely nervy a trochu jsem ho sjel. Ale zkuste to vysvětlovat redaktorce, když hledá senzaci. Tak to aspoň vysvětlím vám, ano?

V lednu 2017 dostalo Ministerstvo životního prostředí za úkol, aby posoudilo dopady případného zavedení uhlíkové daně v České republice. V Evropě se totiž opakovaně ozývají hlasy pro její zavedení a my potřebujeme být vybavení argumenty, abychom mohli vyjednávat v rámci Evropské unie. Musíme znát dopředu ty dopady, které by evropská uhlíková daň způsobila naší zemi.

Takže začaly chodit různé analýzy zpracované externími subjekty a ministerstvo dostalo za úkol zveřejnit svůj postoj do konce září 2019. To je prostě jeho povinnost, kterou mu vláda před skoro třemi roky uložila.

Richard Brabec i já jsme ale naprosto jasně řekli, že žádná uhlíková daň, která by zdražila energie českým domácnostem, prostě nebude. Tečka. To, že se zadá nějaká studie, rozhodně neznamená, že Ministerstvo životního prostředí nebo tahle vláda připravují návrh na zavedení uhlíkové daně.

Bohužel to paní redaktorka nechápe, píše katastrofické titulky a děsí lidi.

A další kachna. Tentokrát ze zdravotnictví. Odbory zase šílí. Vy o mně víte, že nemám moc rád ty jejich neustálé požadavky na další a další peníze bez ohledu na to, jak se daří ekonomice. V tom fakt nedokážou být konstruktivní. A tenhle týden se to ukázalo v plné síle. 

Řeknu vám to jasně. Zdravotnictví se daří. Jde do něj nejvíc peněz v historii naší země. Příjmy veřejného zdravotního pojištění stouply z 228 miliard v roce 2013 na 310 miliard v roce 2018. To je skok 82 miliard za pět let. A tenhle rok to znovu stouplo. Za první pololetí byly příjmy 127 miliard, to je oproti stejnému období v minulém roce o 10 miliard víc. Schválně koukněte na graf, co dávám za chvíli sem na Facebook.

Co ale udělají odbory? No co. Uspořádají tiskovou konferenci, kde tvrdí, že je krize. To jako fakt? Jaká krize? Nikdy nešel takový balík peněz na zdravotní péči. Nikdy jsme neléčili tolik lidí moderními léky. Nikdy ve zdravotnictví nebyly takové platy jako dnes. Nikdy se jako dnes neřešily palčivé problémy, třeba nedostatek zdravotníků. 

A nákupy nemocnic? To už se zapomnělo, jak se před naším nástupem do vlády nakupovaly přístroje a vybavení? Já osobně jsem podal trestní oznámení na tehdejšího ministra zdravotnictví Svatopluka Němečka, že ještě jako ředitel Fakultní nemocnici Ostrava nechal koupit Cyberknife předražený o 65 milionů korun. Celý ten systém byl černá díra, kudy utíkaly miliardy a až s ministrem Adamem Vojtěchem jsme ho začali dávat do pořádku.

My jsme nemocnicím skutečně pomohli. Z evropských peněz jsme měli k dispozici 4,1 miliardy na přístrojové vybavení, poptávka byla ale za 6,1 miliardy, a to hlavně z krajských nemocnic. S ministryní Dostálovou jsme v rámci realokace našli další 2 miliardy a podpořili jsme VŠECHNY podané projekty, a to včetně tak dlouho očekávané magnetické rezonance třeba v Kroměříži.

Náš ministr zdravotnictví pracuje na systémových opatřeních, která jeho předchůdci neustále odkládali, posouvá české zdravotnictví dopředu a dělá pořádek. A dělá to dobře! Má v tom absolutně moji podporu. 

Že za téhle situace pořádají odbory protestní akci, fakt nechápu. Beru to jako křivdu a osobně se mě to dotýká.

Byl jsem vždycky přes čísla. V nich jsem byl vždycky dobrej. A tak vám schválně pár čísel teď dám. Abych nemluvil do větru, jako to dělají odboráři.

Takže.

Letos jde do zdravotnictví, tedy na zdravotní péči, to znamená za pacienty, 311 miliard korun. To je o 25,6 miliardy korun víc než loni. V příštím roce to bude minimálně 335 miliard, takže o dalších 24 miliard korun navíc! JE TO RANEC! A je jasně vidět, že peníze na zdravotní péči pro lidi rostou. 

A teď, jak jsou na tom nemocnice. 

Od roku 2016 vzrostly úhrady nemocnicím o neskutečných 38,3 miliardy, je to jeden z nejrychlejších růstů v historii. A co domácí péče, o které se tak často mluví, a která byla v minulosti bohužel opomíjená? Ta roste samozřejmě taky. Od doby, co ministerstvo vede Adam Vojtěch, patří domácí péče mezi naše priority. Letos jí vzrostly úhrady o 200 milionů korun a pro příští rok porostou o dalších minimálně 340 milionů. 

A teď platy. 

Průměrná odměna lékařů už tomhle roce překročí 84.000 a odměna sester 43.000 korun. Pozor, to neříkám já, ale nejnovější data Ústavu zdravotnických informací a statistiky.

Platy ve zdravotnictví rostou nejrychleji ze všech segmentů ekonomiky. V přepočtu na průměrnou mzdu se plat lékaře a sestry u nás v mezinárodním srovnání vyrovnal průměru EU. Konečně! Jsem za to strašně rád, takové platy měli mít lékaři a sestry už dávno. A růst bude určitě pokračovat. 

A ještě jedna super věc. Analýza ÚZIS taky ukázala, že sestry přestávají utíkat. Tím nemyslím jen za hranice, ale prostě i do jiné práce. Situace se tak konečně začíná stabilizovat. Třeba v akutní lůžkové péči úvazky praktických sester loni meziročně vzrostly o 5 procent. K tomu dál stabilně stoupá počet lékařů.

Kde se vzalo to zlepšení? Částečně pomohly naše finanční injekce do platů, ale hlavně se situace začala řešit systémově. Společně s panem ministrem Vojtěchem jsme prosadili navýšení kapacit lékařských fakult o 15 procent. Fakulty na to v další dekádě dostanou skoro sedm miliard korun. Ministr taky založil pracovní skupinu pro personální stabilizaci, podporuje mladé lékaře dotacemi na rezidenční místa, posiluje roli praktických lékařů a zvyšuje kompetence sestrám tak, aby pomohl zvýšit prestiž jejich profesi.

Takže žádný kolaps. Ani krize. Naopak, systém šlape!

A navzdory tomu zdravotnické odbory navrhují naprostou šílenost. Rozpustit příští rok 25 miliard korun ze současných rezerv zdravotních pojišťoven. 

Neuvěřitelné!

Uvědomte si, že to je celá půlka všech uspořených peněz na horší časy. A odbory je chtějí projíst v jednom jediném roce. Ano myslím si, že by zdravotní pojišťovny měly v době, kdy se daří, A ONO SE DAŘÍ, víc investovat do zdravotní péče. 

Mimochodem, naše volání vyslyšela Všeobecná zdravotní pojišťovna a přidá na péči ještě letos ze svých rezerv další 2 miliardy. Za to ji chválím. Ale utratit DVACET miliard najednou je hrozně nezodpovědné. Říkám to jako bývalý podnikatel, ministr financí i premiér, který projel tolik nemocnic a bavil se s tolika lékaři, řediteli, sestrami i uklízečkami jako nikdo před ním.

Kdo ví něco o zdravotnictví, tak mu je jasné, že naspořené peníze je potřeba využít účelně na systémové věci a současně tvořit rezervy pro případ, že se ekonomice přestane dařit. Jenže odbory nezajímá, jak bude za dva, tři roky. 

Úkolem vlády je zajistit zdravotní péči pro své občany na co nejvyšší úrovni v každé situaci. A k tomu jsou právě dobré ty rezervy. 

My už jsme jednou zažili horší časy, v roce 2009, a tehdy díky tomu, že jsme měli dobrý finanční polštář, to občané nepocítili a mohli využívat zdravotní péči ve stejném rozsahu jako předtím. No a teď stále ještě nemáme výši rezerv na takové úrovni jako předtím, takže rozhodně není ani trochu na místě takhle radikálně na rezervy sahat, jak si představují odbory. 

Fakt si můžeme všichni oddechnout, že odboráři zdravotnictví neřídí, to by to dopadlo.

Jasně, naše zdravotnictví má pořád kvantum problémů. S Adamem Vojtěchem se o nich často bavíme a pracujeme na jejich řešeních. Vím, že to Adam nemá lehké, protože právě na zdravotnictví lidi reagují hrozně citlivě. Logicky. Bohužel odbory mu jeho práci neusnadňují, i když výsledky jeho práce jsou jednoznačně pozitivní.

Dostupnost zdravotní péče pro lidi se zlepšuje podle všech měřítek. Tenhle týden vyšly nejnovější výsledky projektu Evropa v datech a víte, co o nás napsali? Že se nám daří čím dál úspěšněji léčit rakovinu. Je to díky dobře nastaveným preventivním programům, včasnému záchytu a moderním terapiím hrazeným z veřejného zdravotního pojištění. 

Díky našemu kvalitnímu zdravotnictví u nás klesá úmrtnost na rakovinu rychleji než v celé Evropské unii!

A věděli jste vůbec, že vůbec poprvé Ministerstvo zdravotnictví kontroluje časovou a místní dostupnost zdravotních služeb? Do míst, kde je dostupnost horší, pak posílá dotace a pomáhá tak lékařům zakládat nové ordinace. 

Adam Vojtěch řeší dostupnost léků pro pacienty jako žádný ministr před ním a zavádí lékový záznam, který přinese větší bezpečnost pacientů. Nemluvě o průvanu, který udělal v nemocnicích, aby zalepil díry, kudy utíkaly peníze do cizích kapes. Nemocnice díky němu poprvé společně nakupují některé léky a materiál a jen to ušetří stovky milionů korun všem daňovým poplatníkům.

Adamovi fandím. Kdybych chtěl, mohlo být celé tohle hlášení jen o tom, co se nám ve zdravotnictví za pouhý rok a půl podařilo.

A teď pojďme na hraboše. Minule jsem vám rozepsal do detailu tu pohromu s hlodavci a jak se nám podařilo zastavit rozhazování jedů volně po přírodě, kterými se chtěli zemědělci proti tomuhle škůdci bránit. Ministerstvo zemědělství a Ministerstvo životního prostředí, zemědělské svazy a ochránci přírody se snaží najít řešení. Proběhla mezi nimi jednání i výjezd do terénu. Bohužel se ale potvrdily obavy Ministerstva životního prostředí, na které upozorňovalo už od začátku. Na jižní Moravě někdo rozházel Stutox II na pole a hned u tohoto prvního případu došlo k otravám spousty zajíců a bažantů. 

Jenom to potvrzuje, že použití Stutoxu II na poli rozhozem místo do děr, jak se obecně doporučuje, je velký problém. I zemědělský svaz nakonec uznal, že minimálně do vyšetření případů se musí zakázat plošná aplikace. Takže zákaz platí, aplikovat se může jen do děr, jako to dělají na Slovensku, v Německu nebo Rakousku, kde mají s kalamitou hrabošů taky problém. Zákaz potvrdil minulý týden po diskuzích s Ministerstvem životního prostředí i ministr zemědělství pan Miroslav Toman a musíme to samozřejmě řešit dál.

K životnímu prostředí mám ještě jednu zprávu. Chystáme s panem ministrem Brabcem klimatickou konferenci na 17. září v Praze. Vystoupí tam špičkoví experti ze spousty oblastí, kterých se klimatická změna týká. Vodní hospodářství, zemědělství, průmysl, energetika a další. Budou tam i klimatologové a hydrometeorologové. A taky experti ze Slovenska a Velké Británie, kteří budou informovat, jak jsou na tom jejich země s přípravou na uhlíkovou neutralitu. Bude to určitě nejzajímavější konference, která se na toto téma kdy v Česku konala. A samozřejmě tam s panem ministrem Brabcem vystoupíme.

Když chceme radikálně snižovat emise a zároveň zůstat energeticky soběstační, potřebujeme jádro. Jaderná energie je obrovské téma. Všem je jasné, že po experimentech minulých vlád se soláry a dalšími obnovitelnými zdroji, které nás stojí 46 miliard ročně, se bez rozšíření jádra neobejdeme. Je to čistý zdroj, patříme v této oblasti mezi respektované velmoci, a pokud to dobře zkombinujeme s podporou obnovitelných zdrojů na bázi menších solárů, vody nebo třeba biomasy, zvládneme naše ambiciózní cíle nízkoemisní energetiky. 

Bude to ale náročná cesta, protože jsme pořád ze 40 procent závislí na uhlí. Ministr průmyslu a obchodu pan Karel Havlíček ale neztrácí čas a začátkem července předložil vládě jízdní řád, jak vybudovat nový blok v Dukovanech. A od té doby jedeme na plný plyn. Připravují se smlouvy s ČEZem, který bude investor, připravujeme podklady pro Evropskou komisi, jednáme s ostatními zeměmi, píšeme legislativu. 

Úplně jinak jsme pojali diskusi o jaderném úložišti a zapojujeme obce a širokou veřejnost. A Karel Havlíček neúnavně jezdí po regionech, všechno představuje a vysvětluje. Tenhle týden vyrazil na Vysočinu a potkal se třeba se zástupci Energoregionu 2020, který sdružuje 130 obcí v okolí Dukovan. Jsou nadšení z toho, že se vláda rozhodla do toho konečně říznout a nesmírně projektu fandí.

Na energetice závisí budoucnost lidstva a celé planety. Ceny za teplo, elektřinu, znečišťování ovzduší nebo bezpečnost se týkají každého člověka, firmy, organizace. Proto se této oblasti ministr Havlíček věnuje jako snad žádný ministr v minulosti. Nedávno jsem vám psal, že nekompromisně odstartoval změny v Energetickém regulačním úřadu a vyměnil všechny, kteří místo hájení spotřebitelů šli na ruku těm, proti kterým mají lidi bránit. A teď se pustil do uhlí. Zahájil jednání se všemi těžaři, připravuje společně s ministrem životního prostředí Brabcem uhelnou komisi a začal dávat dohromady velký projekt, jak naložit s územím po těžbě.

Ten plán je fakt ambiciózní, ale stojí za to. Představte si, že bychom přes řeku Bílinu propojili všechna jezera, která vznikají v severních Čechách v rámci sanací a rekultivací po těžbě. Do nich investují těžařské společnosti společně se státním podnikem PKÚ. V tuto chvíli jsou už vybudovaná úžasná vodní díla Milada a Most a jak se bude ukončovat těžba hnědého uhlí, budou vznikat další jezera. ČSA, Bílina, Tušimice a za nějakou dobu i Vršany. 

Naší velkou ambicí je, aby všemi těmito vodními díly protékala řeka Bílina. Jasně, je to plán na 20–30 let, takže si to budou moct užít až naši potomci. Vzniklo by ale unikátní vodní hospodářství, které by nám zásadně pomohlo v boji se suchem, se zdroji pitné vody. A hlavně! Celé dílo by bylo doplněné malými i většími vodními elektrárnami. Spočítali jsme, že by se jejich výkon rovnal dvěma jaderným reaktorům! Navíc by některá vodní díla mohli lidi využívat na relax. Vyšel o tom článek, dám za chvíli odkaz.

Prostě chceme krajině vrátit život a zajistit čistou energii. Objem celého toho vodního díla by byl o dost větší než doteď největší Orlík. Ministr Havlíček tenhle týden na Ústecku byl, obce jsou tam z jeho plánu nadšené. Důležité je, že základní finanční zdroje na sanačních účtech od těžařů na vodní díla jsou. Proto Karel Havlíček rovnou zadal státnímu podniku Palivový kombinát Ústí, který se rekultivací krajiny zabývá, aby předložil studii proveditelnosti. Chceme do konce roku 2020 rozhodnout. Je to obrovská velká výzva, ale jak už dobře víte, my se rozhodnutí nebojíme.

Tak jo, koukám, že to v tomhle hlášení pěkně střídám. Dobré zprávy, velké plány a dementování kachen. A že se jich tenhle poslední týden, co jsem byl na dovolené, vyrojilo. Hned mám pro vás další.

Neziskovky. Prý je chceme zlikvidovat. A s nimi i charity. Že prý jim přestaneme dopředu proplácet platby na projekty podpořené z evropských fondů. Ach jo, tak se na to pojďme podívat. Od začátku.

Tomu, co právě teď probíhá, říkáme „evropské programové období 2014–2020“. Fakticky ale skončí v roce 2023. Takže v tomhle období se žádné podmínky nemění. Ani nemůžou.

Nové evropské programové období začíná po roce 2021, granty příjemcům budou ale přiznávány spíš až od roku 2022. Právě toho období se týkají debaty o evropském rozpočtu neboli víceletém finančním rámci Evropské unie, o kterém jsem vám toho už tolik napsal.

Pokud jde o dotace, náš cíl je vyjednat pro naši zemi co nejvíc peněz a zároveň co nejvýhodnější podmínky čerpání. Všichni ale ví, že Česká republika bohatne, a proto se logicky musíme jako stát víc podílet na financování těchto projektů podpořených z evropských fondů.

Sice to bude až za dlouho, ale my se už dnes chceme bavit o tom, jak evropské programy líp zacílit, aby pomáhaly rozvoji naší země a společnosti včetně sociální oblasti.

Spolu s tím se ale musíme bavit i o tom, jak moc dopředu financovat nedokončené projekty ze státního rozpočtu a jakým způsobem se budou příjemci podílet na navýšeném národním spolufinancování.

Debata ani nezačala, nic není na papíře a už vůbec nic není rozhodnuté. Ale už teď hledáme řešení, které neohrozí čerpání projektů u neziskovek a charitativních organizací, ale je taky nutné zohlednit omezené možnosti státního rozpočtu.

K dnešnímu dni je z českého rozpočtu zálohově vyplacených 59 miliard, z toho zálohově předplacené jsou dvě třetiny. Kdybychom je měli ve státním rozpočtu, tak máme přebytkový schodek rozpočtu. 

Všechno ale bude řádně projednané s ministerstvy a finální rozhodnutí bude na vládě, ne jenom na Ministerstvu financí.

Znovu opakuju. Je to záležitost budoucích rozpočtů. O tom současném teď jedná ministryně financí Alena Schillerová. Minulý týden měla schůzky s ministry Miroslavem Tomanem, Vladimírem Kremlíkem a Tomášem Petříčkem. A všichni nakonec odcházeli spokojení. Prý dokonce s úsměvem.

A tento týden? Sice mělo plno ministrů dovolenou, ale i tak pro vás mám novinky. Paní Schillerová se potkala s generálmajorem Drahoslavem Rybou, ředitelem českých hasičů. Byla to věcná a konstruktivní debata, bez emocí. Pan generálmajor je profesionál, měl svoje požadavky podložené, a to včetně plánu konkrétních investic.

Hasiči jsou hrdinové, zachraňují životy, pouští se tam, kam se jiní neodváží. Fakt si jich vážím a je super, že na jejich investice a provoz půjde víc peněz. Ministryně Schillerová a generál Ryba se dohodli, že hasiči dostanou oproti plánu navíc 434 milionů korun. Z toho půjde 100 milionů korun na pořízení výškové techniky. Dalších 200 milionů korun půjde na výstavbu a rekonstrukci jejich chátrajících budov.

Hasiči tak budou moct příští rok investovat 850 milionů korun. Zbytek peněz dají do nutných provozních výdajů, které tak budou 1,3 miliardy korun.

Celkem dostanou hasiči příští rok 11,31 miliardy korun.

Zároveň paní Schillerová dohlédne prostřednictvím státní pokladny, aby vyjednané peníze měli hasiči k dispozici už hned v lednu. To je velká novinka. Na Ministerstvu vnitra to bohužel roky funguje tak, že si část peněz určených pro hasiče nechají ve vlastním rozpočtu. To teda nechápu. Přece abyste mohli normálně hospodařit a plánovat investice, musíte mít předem jasně daný rozpočet. Což u nich do dneška nefungovalo.

Ale je toho víc. Paní Schillerová jednala taky o penězích na kulturu. S panem náměstkem Reném Schreierem, který teď Ministerstvo kultury vede, se dohodli, že dostanou dalších 440 milionů korun. Víc peněz půjde na opravy a obnovu kulturních památek a na podporu dlouhodobých investičních projektů. Tak to má být.

Investice jsou naše priorita. A jak vidíte, tak nejen do betonu, jak jsem vám psal na začátku, ale i do zachování našeho kulturního dědictví.

Ministerstvo kultury bude moct postavit a otevřít úplně nové koncertní sály, divadla, knihovny nebo galerie. Třeba novou budovu Západočeské galerie v Plzni nebo Moravskoslezskou vědeckou knihovnu nebo opravit sokolovský zámek, který už to vážně potřebuje. A další peníze může dát taky na zámek Hradec nad Moravicí, letohrádek Belarie v zahradě českokrumlovského zámku nebo zámek Bučovice. Ty to potřebujou jako sůl.

Je vidět, že to paní ministryně má pod kontrolou. Teď nemyslím jenom státní rozpočet, ale i její vlastní ministerstvo. Dokázala na něm rozlousknout to, co ostatní před ní tvrdili, že je totálně neřešitelné.

No jo, smlouva s IBM. O ní podle mě slyšel každý. V roce 1992 tehdejší vedení Ministerstva financí podepsalo smlouvu s americkou IBM na vytvoření nového systému na výběr a správu daní. Ten systém doteď existuje a jmenuje se ADIS.

Ale byl to teda pěkně nevýhodný deal.

Tak třeba autorská práva držel dodavatel a ne stát. Chápete to? Pro IBM super kšeft, neustávající příliv peněz z kapes českých daňových poplatníků. Nikdo neměl odvahu to změnit. Když byste dneska chtěli děckám ukázat, co to znamená MS-DOS a jak se ovládá počítač hezky postaru na klávesnici bez touchpadu a bez myši, tak je můžete zavést na finanční správu. Tam to tak mají. ADIS. Počítačové retro z osmdesátek. A úředníci do něj pořád musí klovat údaje, hrozně blbě se jim pracuje, a ještě je to strašně drahé na údržbu i opravy.

Dámy a pánové, s tím je teď konec.

Ministerstvo financí, nebo teda spíš finanční správa, uzavřela s IBM dohodu, díky které přejde konečně licence ADISu do rukou státu. Skvělá práce! Jsem rád, že paní Schillerová s tím dokázala pohnout.

Nikdo si nedokáže vůbec představit, co to znamená přesvědčit americkou korporaci, aby pustila jistý a lukrativní kšeft. Já to znám. Celou dobu, co jsem byl ministr financí, jsem neustále jednal se všema možnýma lidma, jak se z téhle situace vysekat. Nakonec jsem se radši spolehl na svoje zkušenosti z obchodu a nakráčel jsem přímo na vedení IBM.

Paní ministryni gratuluju, že to dotáhla. Je to úspěch, kterého se podařilo dosáhnout díky třem letům tvrdé a trpělivé práce. Ale to není všechno. Alena Schillerová taky oznámila, že finanční správa konečně vypíše tendr na nový informační systém pro správu daní. Na to jsme čekali fakt dlouho. Ten zastaralý už je pro ostudu. Je to nejdůležitější, ale přitom nejdražší a taky nejzastaralejší IT systém v naší veřejné správě. Docela síla.

Součást tendru na nový systém je taky zakázka na projekt MOJE daně. O něm jsem vám napsal už spoustu hlášení. Jak si díky němu vyřídíte daně z mobilu a bude mít spoustu dalších vychytávek. Online finanční úřad bude podobný internetovému bankovnictví. Všem umožní automatické vyplňování daňových formulářů. Taky nabídne osobní daňový kalendář šitý každému na míru. Přístup bude jednoduchý a bez zdlouhavých autorizací.

Podání daňových přiznání bude mnohem snadnější právě díky automatickému předvyplňování, které za vás všechno, co o vás stát už stejně ví, samo vyplní. Údaje zadané ve formuláři se pak automaticky vypočítají a zkontrolují. A pokud budete mít přeplatek, automaticky odešle i žádost o jeho vyplacení.

Tak a teď téma, na které bude mít každý z vás silnou emocionální reakci. Pojďme na to.

Česká pošta. 

Musím něco dodávat? Musím. Už hrozně dlouho jsem vám chtěl sepsat podrobnou zprávu o tom, co se v ní děje. Proč je v takovém příšerném stavu. A teď jsem se k tomu konečně dostal. A myslím, že to pro vás bude opravdu zajímavé. Pošta byla vždycky nějak součástí našeho života.

Dlouhé fronty, výbuchy vzteku, proč to jde té ženské nebo chlapovi u přepážky tak pomalu. Čekání celý den doma na balík „do ruky“, aby pak člověk dostal výzvu, že si pro něj má klusat na poštu, že nebyl doma. I když samozřejmě doma byl a čekal. Klasika.

Co s tím? 

Každý má jednoduchou představu, že je potřeba vyměnit ty neschopné pracovníky, ale nikdo už se neptá, kde najít lepší. Jiní zase říkají, že je potřeba vyhodit management, a ono to bude hned všechno jinak. 

Jenže ono je to všechno úplně jinak. Pojďme od začátku.

Česká pošta s.p., se zrodila spolu se samostatnou Českou republikou. Tehdy se rozdělily spoje na oblast telekomunikací a poštovních služeb. Telekomunikace se začaly rozvíjet strašně rychle díky mobilnímu telefonování a přenosu dat. U pošty to bylo naopak.

V roce 2013 došlo k uvolnění poštovního trhu a lukrativní byznys začaly provozovat hlavně společnosti ze zahraniční. Firmy jako DHL nebo PPL už dávno neuvažují jako národní poštovní operátoři, ale mají celoevropskou poštovní strategii. A vedou si velmi dobře.

Přitom nemusí dodržovat spoustu věcí jako Česká pošta. Nemají povinnosti, které České poště ukládá poštovní licence. Podle ní musí doručovat pětkrát v týdnu na každé místo v České republice, bez ohledu na to, jestli se jedná o tisíc balíků nebo o jeden jediný dopis. 

Žádná soukromá společnost by takové podmínky nepřijala, protože by prostě její obchodní model nebyl výdělečný. Zato stát má povinnost takovou službu zajistit, a tak do ní tlačí Českou poštu. 

Je pravda, že Česká pošta dostává kompenzaci toho, čemu se říká „čisté náklady univerzální služby“. To je fiktivní výpočet rozdílu mezi skutečnými náklady a náklady, které by skutečně měla, kdyby byla soukromým investorem. O výši tohoto rozdílu vedla Česká pošta dlouhodobé spory s Českým telekomunikačním úřadem od počátku zavedení plné liberalizace poštovního trhu, a teprve v roce 2019 se podařilo tyto spory urovnat. 

Ale za minulá období musela dotovat tento rozdíl ze svých zdrojů, a to ji stálo spoustu peněz. A taky je fakt, že minulé vedení České pošty nebylo schopné tuto otázku s ČTÚ vyřešit.

Když dáte všechna ta čísla na jednu hromadu, je to dost hrozivé. Za roky 2013 a 2014 kompenzoval stát poště 800 milionů korun. Ta si to ale započítala do bilance roku 2018. Jinak by její skutečná ztráta byla 1.075.000.000 korun. Jo, vidíte správně, přes miliardu. Za rok 2015 uhradil stát náhradu 600 milionů. V letech 2016 a 2017 byla kompenzace ročně 500 milionů. 

V současnosti se má schvalovat zákon, že roční kompenzace může dosáhnout až 1.500.000.000 korun. JEDEN A PŮL MILIARDY. A přitom poště klesá už osmý rok zisk před zdaněním, rostou náklady a klesají výnosy. To asi každý řádný hospodář pochopí, že je s tím potřeba něco zásadního udělat. 

Vedení České pošty si ale naplánovalo pro rok 2019 ještě vyšší ztrátu. Management nedokázal ani po 14 měsících od nástupu nového generálního ředitele předložit životaschopnou strategii. Představte si, že by vám taková společnost patřila. Byli byste ochotní do ní dál sypat peníze, aniž by vám kdokoli dokázal říct, kdy nastane pozitivní obrat? Asi ne, co?

Je potřeba uznat, že mezi Českou poštou a soukromými firmami je zásadní rozdíl. Vždyť už jen ten počet obchodních míst! Na základě usnesení minulých vlád má Česká pošta 3200 poboček. To je jedna z nejhustších sítí nejen v Evropě, ale na celém světě. Přitom takové rozhodnutí nemá ekonomické opodstatnění. 

Jen si to představte, 3200 poboček, udržování pracovních míst, zvyšování platů, ale zároveň klesající počet listovních zásilek a tím pádem výnosů, do toho potřeba investovat. Taková rovnice prostě nemůže fungovat. Někdo to musí zaplatit. A ten někdo je stát.

Ale stát jako řádný hospodář nemůže tenhle stav tolerovat donekonečna. Z čeho se ty tisíce poboček zaplatí? Pošta už nemá monopol, aby prostě jako v minulosti zvýšila cenu známek a bylo vystaráno. To fakt už nefunguje v době, kdy místo dopisu stačí poslat mail.

Poměr mezi papírovou a internetovou komunikací se mění o 10 procent ročně. Všichni víme, v čí neprospěch. Jen zavedení datových schránek připravilo poštu o minimálně miliardu ročně.

Je super, že státní správa se digitalizuje, ale je průšvih, že ani stát, ani management České pošty nebyli schopní na vývoj reagovat. A co teprve nástup internetových obchodů? To už chce jinou kapacitu, než když mámy posílaly balíky buchet synům na vojnu.

Česká pošta investovala v letech 2011–2013 skoro čtyři miliardy korun do dep a dalších částí provozu. Zaznamenali jste, že by se to někde projevilo? Já ne. Jo, čtyři miliardy v CENZUROVÁNO.

Neschopnost managementu i státu reagovat na měnící se svět způsobila, že Česká pošta je víc než tři roky v provozní ztrátě. Výsledek se vedení snažilo naoko vylepšovat prodejem státních nemovitostí a účetními operacemi. A zároveň si funkcionáři udělovali královské odměny, jako by se nic nedělo. 

No a kde šetřili, aby dosáhli na výsledky, které k jejich odměně byly potřeba? Samozřejmě na platech řadových pracovníků. Některé poštovní zásilky třídí vězni. Českou poštu opustila celá řada kvalitních expertů, kteří ztratili důvěru v její další pozitivní vývoj.

Tak moc se pošta proměnila.

Je to krize. Ještě nikdy nebyla tak vážná jako dnes. Deset odborářských seskupení bojuje s managementem. Chtějí, aby pošta dobře fungovala, zaplatila jim spravedlivou odměnu a vytvořila důstojné pracovní prostředí. A taky jim nabídla zajímavou pracovní perspektivu, aby mohli být hrdí, že jsou pošťáci.

Pan generální ředitel se jmenuje Roman Knap. Má krásné představy. Mluvil o nich ve speciálu České televize. Ale mají několik zásadních nedostatků. Nejsou ekonomicky podložené. Nejsou zpracované do potřebné hloubky. Pošta nemá pro tak zásadní změnu k dispozici ani vrcholový ani střední management a kvalifikované odborníky. Připravované změny nejsou projednávané s odboráři. Pošta dnes žije na úvěr. Nedovedu si představit, kdo by byl ochotný jí poskytnout další financování. 

Za této situace je mimořádně neodpovědné klamat veřejnost, politiky, a hlavně pracovníky nerealistickými sliby. Kladný hospodářský výsledek v roce 2021 je jen přání a sen. Nestane se to.

Takže pravdu.

Stará Česká pošta je mrtvá. 

Očekává se prodej nepotřebných nemovitostí a nákup nových technologií a s nimi souvisejících zařízení. Z prodeje nemovitostí musí být vytvořený fond pro technickou obnovu. Snad za této situace nebude mít nikdo v úmyslu ještě obrat mrtvolu. Jinak nás čeká obdobný případ jako ČSA nebo OKD.

Uf, tak a teď se všichni určitě ptáte, co se vlastně mělo s poštou dělat a neudělalo? 

Už v roce 2007 byla dozorčí radou České pošty přijatá strategie, která reagovala na vývoj trhu. Tahle strategie ale nebyla realizovaná kvůli nedostatečnému zadání státu a častému střídání managementu společnosti. Řekněme si to otevřeně, častokrát ji řídili diletanti.

Poštu drancovaly vládnoucí politické strany a jejich zástupci ve vedení společnosti. Totálně kašlali na skutečné hospodářské potřeby a rozvoj pošty. Přežívala jenom díky tomu, že to je prostě ekonomický kolos s obrovskou setrvačností. 

Od roku 2012 se snížila její aktiva o sedm miliard korun. V té době měl příležitost pan ředitel Petr Zatloukal, který je teď předseda dozorčí rady, změnit tento negativní trend. Za jeho působení se zvýšily provozní náklady na naprostý rekord v dějinách České pošty. Proinvestoval 4 miliardy bez jakéhokoli zvýšení efektivity. Vyčerpal i další zdroje. Sám socialistický ministr vnitra Milan Chovanec mluvil o pobočkách České pošty jako o vietnamských večerkách. Centrálu České pošty obsadila policie a podřízení pracovníci byli trestně stíhaní. Mám něco dodávat?

Česká pošta bojuje o přežití.

Jediné řešení je restrukturalizace, která z ní udělá moderní a univerzální poštovní službu s konkurenceschopnou logistikou, finančními a jinými službami, prostě celkově přívětivou k zákazníkovi 21. století včetně E-commerce a odpovídajících IT systémů.

Potřebujeme kvalitní krizové manažery, kteří tuhle strategii vytvoří, nově vysoutěží veškeré odběratelské smlouvy, zpracují business case pro jednotlivé projekty, zapojí do téhle změny širší okruh odborníků, vytvoří štíhlou organizační strukturu, novou personální politiku a kulturu společnosti. A samozřejmě zajistí potřebné finanční zdroje a jednoznačnou podporu státu.

Pokud vím, taková strategie dosud nebyla schválená ani dozorčí radou, ani Ministerstvem vnitra. Hospodářský výsledek za 6 měsíců letošního roku je několikrát horší než v uplynulém roce. Pošta má 13 měsíců negativní hospodářský výsledek. 

Musíme se poučit z vývoje, kterým prošla už spousta poštovních operátorů. Je to strašně náročný proces. Musíme taky zajistit třípětinovou podporou v parlamentu, aby pošta zůstala ve státním vlastnictví. Nejlepší by bylo vytvořit akciovou společnost holdingového typu za účelem, aby veškerá činnost České pošty byla transparentní.

Všichni si ještě pamatujem motto Nokie, se kterým dobyla svět: „Connecting people“. Spojovat lidi bylo vždycky posláním pošty. I ve 21. století jim musí sloužit. Papírově i elektronicky. Je naše povinnost ji zachránit.

No. Tak a teď vám chci říct něco k té nesmyslně zamotané záležitosti kolem jmenování ministra kultury. 

Jak už určitě víte, moje trpělivost je u konce a celou záležitost vyřeším příští týden. Chci říct, že respektuji po celou dobu koaliční smlouvu. Na rozdíl od bývalého premiéra pana Sobotky, který blokoval naše personální návrhy. Dělal jsem – a ostatně i nadále dělám – maximum pro to, abych udržel kabinet na stávajícím koaličním půdorysu. Ale není možné, abychom od května v mediálním prostoru řešili prakticky jen jedno jméno, pana Šmardu.

Jako předseda vlády jsem z Ústavy odpovědný za vládu jako celek. Ctím a respektuju Ústavu, vždy jsem se choval podle Ústavy a vždy se budu chovat podle Ústavy. Odmítám názory, že by pan prezident nebo já porušil Ústavu. Ale je potřeba, aby si kritici Ústavu vůbec přečetli.

A hlavně všechna vyjádření pana prezidenta k problematice odvolání a jmenování ministra kultury.

Ústava nedává prezidentovi žádný termín. Za druhé, pan prezident pana Šmardu neodmítl jmenovat, ale v oficiálním prohlášení říká, že „požádal předsedu ČSSD Jana Hamáčka, aby mu prostřednictvím předsedy vlády navrhl jiného kandidáta, splňujícího alespoň elementární odborné předpoklady“. Pokud vím, tyto rozhovory o tom, že pan prezident má negativní názor na tohoto nominanta, probíhaly mezi panem Hamáčkem a prezidentem už od 28. 6. 2019.

Prezident postupoval podle Ústavy, protože odvolal pana Staňka, i když s těžkým srdcem. Vnímal ten podraz ČSSD, která sice pana Staňka vyzvala, aby udělal různé kroky v rámci resortu kultury do 31. 5., ale následně ho 13. 5. vyzvala k demisi, aniž by na termín počkala. Je potřeba vnímat, že pan prezident respektoval Ústavu a vyhověl mému návrhu odvolat pana Staňka k 31. 7. Také bych s dovolením připomněl, že vládní prázdniny jsou od 1. 8. do 23. 8., já jsem si je zkrátil o týden a řeším to.

Při vší úctě, budoucnost naší země a občanů je to nejdůležitější, čím se má vláda zabývat, a tenhle problém musíme co nejdřív řešit, a jak jsem slíbil, tak ho do 26. 8. vyřeším. Samozřejmě v souladu s Ústavou. Není možné, aby veřejnost vnímala vládu jen přes konflikt s odvoláváním a jmenováním ministra kultury.

A teď se věnujme naší vládě. 

Hlavní úkol je do 30. 9. předložit efektivní, prorůstový rozpočet s cílem růstu investic, spotřeby. Musíme řešit boj proti suchu, kůrovci, rozvíjet digitalizaci.

Jsem velice rád, že za období 2 týdnů, co jsem byl na dovolené, paní ministryně financí Alena Schillerová na základě jednání s jednotlivými ministry našla další zdroje a došlo k navýšení výdajů kapitol zemědělství, kultury, dopravy, zahraničních věcí, víc peněz dostanou i hasiči. Celkem je to navýšení o 7,127 miliardy.

Navýšení rozpočtu mezi lety 2019 a 2020 je v této chvíli 90,3 miliardy. Považuju za neskutečnou nehoráznost, když někdo tvrdí, že resorty ohrožuje nedostatek peněz. Když srovnáte státní rozpočet 2018 a 2020, je tam nárůst 214,4 miliardy!

Nepřipustím, aby se problémy vnitřně rozložené ČSSD a zvlášť její frakce, která stojí od počátku proti této koaliční vládě a jejíž součástí je paradoxně i pan Šmarda, který při vzniku společného koaličního projektu hlasoval proti spolupráci našeho hnutí a ČSSD a veřejně sociální demokracii odrazoval od naší společné vlády, staly problémy vlády jako celku. Vlády, která je přitom úspěšná, investuje, přidává důchodcům i zaměstnancům, vybírá daně, řeší problémy lidí. Nechci, aby měla tato vláda obraz toho, že jde jen o koryta a ne o politiku pro lidi. Takový mediální obraz mé vlády já zásadně odmítám.

A po skoro třech měsících mediálních výstupů pana Šmardy souhlasím s prezidentem, že to není člověk, který je vhodný na kulturu. Je to specifický resort, na který je potřeba umět jazyky, reprezentovat, být vzdělaný, mít znalosti a být respektovaný odbornou veřejností. Takové charakteristiky mi u pana Šmardy prostě chybí a nejsem v tomto názoru osamocený. Nedokážu si vůbec představit, že bych pana Šmardu představoval ve Vídeňské státní opeře rakouskému kancléři nebo že bych v Národní galerii říkal francouzskému prezidentovi Macronovi, že tento pán je ministr kultury České republiky.

Je mi vyčítáno, že jsem nejdřív požádal pana prezidenta o jmenování pana Šmardy a že jsem pak změnil názor. Ano, změnil jsem názor a nestydím se za to. A změnil by ho každý z vás, kdo viděl mediální vyjádření pana Šmardy. Vláda musí být jeden tým, a pokud ještě jako kandidát koaliční strany na člena vlády kritizuje vládu, které má být členem, že údajně prohlubuje „krizi“, které jsem si já tedy nevšiml, že plošně bez rozmyslu a analýz škrtá a podobné nesmysly, pokud napadá první místopředsedkyni vlády paní Schillerovou a označuje ji za Kalouska v sukni, tak to všechno jsou pro mne mediální výkřiky, které by se hodily spíš do předvolební kampaně než do úst budoucího člena týmu.

Vláda nemůže neustále řešit problémy způsobené ČSSD a jejich pocitem, že se musí vymezovat vůči koaličnímu partnerovi místo toho, aby postupovali jednotně a spolupracovali jako tým. Stačí už pravidelné konflikty mezi rozpočtově odpovědnou paní Schillerovou a paní Maláčovou, která chce svými požadavky nad rámec programového prohlášení vlády neúměrně a nehospodárně zatížit rozpočet a útočí na předem stanovený deficit. Dalšího takového člověka si ve vládě nedovedu představit. Proto vidím jediné řešení tohoto sporu, který trvá měsíce, že pan Šmarda jako kandidát na funkci ministra rezignuje a nebude o funkci usilovat. Je na ČSSD, jestli bude dál nesmyslně trvat na tomto kandidátovi, který se stal svým vystupováním nepřijatelný, nebo bude nominovat jiného přijatelnějšího kandidáta a tento trapný spor ukončí.

Koaliční smlouvu mezi našim hnutím a ČSSD si můžete přečíst na internetu. Odkaz vám dám za chvíli sem na Facebook.

A co že se píše v té koaliční smlouvě?
Bod číslo 4. „Smluvní strany respektují ústavní právo předsedy vlády navrhovat prezidentu republiky jmenování a odvolání členů vlády. Pro každý takový krok musí předseda vlády hledat podporu příslušné koaliční strany. Předseda příslušné koaliční strany MŮŽE předsedovi vlády podat návrh na odvolání a jmenování člena vlády nominovaného za tuto stranu. Další postup o takovém návrhu podléhá dohodě předsedy vlády s předsedou příslušné koaliční strany s tím, že předseda vlády BY MĚL návrh předsedy příslušné koaliční strany respektovat.“

Takže, dámy a pánové, „MŮŽE“ a „BY MĚL“.

Nebudu tady do detailu rozvíjet, kdo jak porušil koaliční smlouvu, ale dovolil bych si upozornit ještě na bod C, kde je jasně napsáno, že spolupráce mezi koaličními stranami bude probíhat v senátu stejně jako v poslanecké sněmovně, což se bohužel neděje, protože senátní klub sociální demokracie byl proti vstupu ČSSD do vlády a na vládu neustále útočí. 

Tak doufám, že tohle vyjádření bylo jasné

Dostávám se v délce hlášení na rekord, tak vám napíšu ještě poslední věc.

Určitě jste v médiích zaznamenali, že na Ministerstvo zahraničí zaútočili v červnu hackeři. Není to plošný problém, ale konkrétní problém jednoho ministerstva. Stalo se jim to v minulosti opakovaně, takže by se měl pan ministr zahraničních věcí kybernetické bezpečnosti svého úřadu víc věnovat. Důležitou roli má ale i Národní úřad pro kybernetickou a informační bezpečnost, který přesně takovéto věci má mít na starosti, má zjišťovat, co se stalo, rizika eliminovat a případně doporučit, jak tomu zabránit. 

Vždyť za tímto účelem byl zřízený. A jak to tak vypadá, tak NÚKIB se situací sice zabývá, ale nikoho z vlády neinformoval. V médiích už běží informace, že za kyberútokem stojí Rusko, a NÚKIB to měl údajně potvrdit na pracovní úrovni, tedy neformálně, jednomu ze senátorů. Ano, čtete správně, jednomu ze senátorů. Nám ne, vládě ne.

Považuju za zcela nepřijatelné, aby vláda o takové situaci nebyla informovaná nebo se o takových informací dozvídala z médií. Samozřejmě bereme jakékoliv kyberútoky vážně, a proto jsem hned na pondělí ráno svolal předsednictvo Bezpečnostní rady státu, na kterém to budeme řešit. Pokud se potvrdí, že za útokem stojí Rusko, můžete si být jistí, že budeme jednoznačně reagovat.

Tak uf, skončím. Jak vidíte, měl jsem toho tentokrát trochu víc na srdci. Dovolená skončila, od pondělí plné nasazení. Mějte se.Čau lidi. Jo, určitě už to víte. Ví to už všichni. Teď v pátek se stala nejdůležitější věc, která se týká mě a mojí rodiny za poslední dva roky. Mám pocit, že od doby, co jsme se s Monikou vzali. A od chvíle, kdy mě policie začala stíhat. A od doby, co máme Ellu. Od doby, co Vivi odjela studovat do Španělska.

Státní zástupce ZASTAVIL trestní stíhání mě a mé rodiny.

Vyjadřoval jsem se k tomu snad deset tisíckrát a moje slova se potvrdila. Jsem rád, že Česká republika konečně nemá trestně stíhaného premiéra. Mimo jiné se tak splnilo přání spolku Milion chvilek pro demokracii, a spousty lidí včetně všech předsedů politických stran, co jich tu máme. Mám velkou radost.

Tak jo. A teď mám pro vás hned na začátek nálož věcí, které se nám tenhle týden podařilo dotáhnout, a které se naprosto konkrétně podepíšou na lepším životě vás všech. Jedem.
 
Důchody. Sněmovna schválila náš návrh na další zvýšení měsíčního důchodu průměrně o 900 korun. Jen letos přidáváme víc než minulé vlády za 5 let dohromady. Zdravím všechny seniory, ve zvyšování vaší životní úrovně budeme pokračovat, tak jak jsme slíbili. V roce 2021 musí být průměrný důchod nejmíň 15.000 korun. Mimochodem, každý ví, že nárůst důchodů na tento rok a slevy na jízdném schválila ještě naše menšinová vláda hnutí ANO bez sociální demokracie. Teď v tom trendu pokračujeme. A čekáme na návrh důchodové komise, který posoudíme. Ale máme vlastní představy, jak narovnat důchody mezi muži a ženami, a taky které profese by měly jít dřív do důchodu. Věk odchodu do důchodu prodlužovat určitě nebudeme.

EET.

Sněmovna schválila další fázi. A díky tomu se sníží i DPH na vodné a stočné z 15 na 10 procent, u stravovacích služeb a podávání nealko nápojů jsme snížili už v první fázi z 21 na 15, teď znovu snižujeme a to na 10 procent, a u spousty odborných služeb snižujeme z 21 na 10 procent. Kdyby opozice rok a čtvrt „státotvorně“ neobstruovala, mohli mít lidi tyhle výhody už dávno. 

Ale co. 

Novela taky přináší off-line možnost pro menší živnostníky, kteří podnikají sami nebo mají nejvýš dva zaměstnance a mají hotovostní příjmy do 600 tisíc korun ročně. 

Děkuju Aleně Schillerové za její urputnost. Nenechala se opozicí odradit a chodila tak dlouho do sněmovny, vysvětlovala a řečnila, až se to nakonec povedlo. Potom, co jsem EET zavedl a Ústavní soud potvrdil, že se jedná o naprosto legitimní nástroj, se jí podařilo prosadit další fázi. Asociace hotelů a restaurací ČR nám za to dala oficiální pochvalu, protože podnikatelé moc dobře ví, že EET znamená hlavně spravedlnost na trhu. Proto ji taky podporují dvě třetiny lidí v téhle zemi. Moc dobře ví, že vyšší důchody a platy by nikdy nebyly, kdyby se nám nepodařilo líp vybírat daně. Když jsem začínal v roce 2013, odhadoval Český statistický úřad, že je tady 130 miliard zatajených tržeb. EET přinesla jen za první dva roky od spuštění 20,2 miliardy korun navíc nám všem. A to nemluvím o kontrolním hlášení. Patříme teď do dvacítky zemí Evropské unie, které mají elektronickou evidenci tržeb. Alena Schillerová má pravdu, když říká, že už je to pevná součást naší ekonomiky a už ji nikdy nikdo nezruší.
 
Cena dat a volání. Sněmovna schválila náš návrh na jednodušší přechod k jinému operátorovi. Jednohlasně, to se jen tak nevidí, takže za to všem děkuju. Už žádné poplatky, čekání a složitá administrativa, když chcete změnit operátora. A platí to i pro živnostníky, kterých je u nás 1 milion aktivních a 2 miliony registrovaných. Je to jen jedno ze spousty opatření, jak uvolnit cestu k nižším cenám pro lidi. Makáme na tom už dlouho společně s Karlem Havlíčkem, Vladimírem Dzurillou a Patrikem Nacherem a neustále jednáme s operátory. Výsledky už teď vidí každý. O2, Vodafone i T-Mobile začali nabízet lepší podmínky.
 
Vždyť za 6 let si vyplatili operátoři 68,2 miliardy korun dividend. 
Vodafone 3,1 miliardy
T-Mobile 24,6 miliardy
O2 a Cetin 40,5 miliardy
 
Neuvěřitelná čísla. To jde všechno z vašich kapes, vážení uživatelé mobilních operátorů. Mají evidentně hodně prostoru kam se posunout v cenách pro lidi. Díky našemu tlaku se to daří. Stoupá objem dat v balíčcích. Někde i třikrát. A to u všech operátorů.
 
Už v březnu tohoto roku jsem psal o tom, jak je pro ceny mobilních dat a volání důležité, aby na našem trhu nefungoval monopol "velké dvojky". Tedy dvou největších operátorů, kteří sdílejí infrastrukturu. Teď v létě nám dala zapravdu Evropská komise, která konstatovala, že podle předběžných závěrů jejího šetření dohoda mezi dvěma hlavními českými mobilními operátory omezuje hospodářskou soutěž. 
 
ALE dokud nebudeme na úrovni států, jako je Itálie, Anglie nebo Rakousko, kde neomezené volání, SMS a 40 GB dat stojí do 600 korun, tak budeme dál na operátory tlačit. Za pár dní budeme mít v ruce mezinárodní studie, které srovnávají data v evropských zemích, tak uvidíme, jak jsme se posunuli.
 
Jízdenky. Sněmovna schválila, že budeme moct používat jednu jízdenku, i když přestupujem mezi vlaky různých dopravců.
 
Platy ve státní sféře. Velice jsem podpořil návrh Aleny Schillerové, že dáme všem stejně 1500 korun do tarifu. Jsem rád, že s tím ČSSD souhlasila. 
 
Je to spravedlivější řešení, než kdyby platy rostly o procenta, protože se tím pádem nebudou rozevírat nůžky mezi těmi, co mají nízké příjmy a těmi, co mají vysoké platy. Vlastně jsme tím navázali na to, s čím jsme začali už loni. Už tehdy jsme přidávali různým profesím tak, abychom narovnali rozdíly. Na koalici jsme se taky dohodli, že zrušíme nejnižší platovou třídu číslo 1, která byla fakt nedůstojná, takže ti, kteří v ní byli, si polepší kromě 1500 korun i o 3,5 procenta. Týká se to nejen třeba kuchařů, uklízeček, ale i kulturních a sociálních pracovníků. 

Nejvíc porostou učitelé, ti budou mít průměrně o 10 procent, to znamená v průměru 3.684 korun navíc. Ale o nich jsem vám psal už podrobně v minulém hlášení včetně grafů.
 
Co mě teda ale úplně dostalo, bylo to divadlo, co se rozjelo tenhle týden kolem zdravotnictví.
 
Vezmu to od začátku. 
 
Asi jste viděli v televizi zástupce samozvaného krizového štábu, který zdaleka nemůže mluvit za české zdravotnictví. Přesto strašili kolapsem a krizí českého zdravotnictví a žádají rozpuštění 25 miliard z rezervního fondu pojišťoven. Snaží se ve společnosti vyvolat strach, že selhává péče v nemocnicích, pacienta si berou za rukojmího a veřejně tvrdí, že pokud se nepřidají další peníze už nad rámec rekordně vysokých výdajů v českém zdravotnictví, tak se zhorší péče. Já jsem ale dostal asi 20 reakcí na podporu ministra Vojtěcha a ani jednu proti.

Prostě další klasická vydíračka, kterou odbory pravidelně opakují už od své kampaně z roku 2011 „Děkujeme, odcházíme“. Tehdy v době ekonomické krize chtěli navyšovat platy ve zdravotnictví. I tahle současná kampaň je organizovaná stejnými lidmi a stejnou PR agenturou. Klasika. Dokonce za to tehdy dostali PR cenu.

Jenže teď je situace úplně odlišná. Zdravotnictví se daří jako nikdy dřív. Nikdy nešlo na zdravotní péči tolik peněz. Nikdy nebyly ve zdravotnictví tak vysoké platy. Nikdy jsme neléčili tolik lidí moderními léky. A hlavně nikdy se neřešily problémy jako nyní. Zkrátka nikdy nebylo tak dobře v tomto oboru, jako dnes. Ať už to zní jako klišé, nebo ne, je to prostě pravda. A v této době prosperity se odbory rozhodly vytvořit samozvaný krizový štáb a rozjet lživou kampaň a strašit lidi. 

Mám z toho pocit, že jim nejde o pacienty nebo zdravotníky, ale jen o sebe. Podle toho taky vypadá složení toho štábu. Kromě zdravotnických odborů je tam pár nemocnic, které zablokovaly dohodu se zdravotními pojišťovnami. Protože si myslely, že si nátlakem na Ministerstvo zdravotnictví vylobbují lepší podmínky než ostatní. Přitom 80 procent nemocnic se dohodnout chtělo a souhlasily s úhradovou vyhláškou. 

Takže tyhle nemocnice reprezentují jen zlomek lůžek v republice. To samé udělala Charita ČR v segmentu domácí péče, za kterou mluví náměstek hejtmana Moravskoslezské kraje za KDU-ČSL! Taky člen štábu. Další, kdo chtěl pokoutně získat něco navíc. 

Přitom mně přišly dva dopisy od Grémia managerů agentur domácí péče, ve kterých její zástupci velmi oceňuji spolupráci s ministrem Vojtěchem, s úhradovou vyhláškou souhlasí a odmítají aktivity krizového štábu! Odmítavý dopis s aktivitami krizového štábu mi poslala i Česká asociace sester, ačkoliv jeden její člen se ke krizovému štábu přidal. Pak je tam Česká lékařská komora. No jasně, ta je totiž vždy v opozici proti nám a využije každé příležitosti na nás zaútočit. Škoda, že s námi nechce spolupracovat a místo toho jen kritizuje. Seznam zakončují organizace, které ale ty, o kterých říkají, že je zastupují, ve skutečnosti vůbec nezastupují. Svaz pacientů. No s těmi pravými zástupci pacientů v ČR pan ministr Vojtěch skvěle spolupracuje. Mají na ministerstvu Pacientskou radu a podílejí se na přípravě zákonů a pomáhají zlepšovat naše zdravotnictví. No tak to jsou ve zkratce ti hlavní, kteří tady v době, kdy se daří, vyvolávají dojem krize.

Tenhle samozvaný krizový štáb VŮBEC nezastupuje české zdravotnictví. VŮBEC. Já osobně jsem nedostal od nikoho mimo tohoto “krizového štábu” žádné kritické vyjádření.

Vím, že lékaři na tom byli podobně jako učitelé nebo pracovníci v sociálních službách. Já osobně to s jednotlivými ministry řeším. Jsou to historické dluhy minulých vlád, které na otázky platů lidí pracujících ve veřejném sektoru kašlaly a bylo jim jedno, že lékaři odcházejí do zahraničí a učitelé nejsou motivovaní ke své práci a odcházeli ze škol. I proto nám teď chybí matikáři nebo učitelé cizích jazyků.
 
Že ale vydírací taktiku zkouší zdravotničtí odboráři na nás, je docela sprosťárna. Byla to přece naše vláda, která rekordně zvedla platy zdravotnickému personálu, za což mi odboráři v dopise z konce minulého roku dokonce děkovali. Podotýkám, že to byli ti samí, kteří teď straší tím kolapsem. Vypouští vlastně svým způsobem fakenews a používají k tomu vlastní PR agenturu, která jim má pomoct v tlaku na stát a ve strašení veřejnosti. A to přitom se za nás postavili otevřeným dopisem zástupci České lékařské společnosti JEP, Koalice soukromých lékařů i České stomatologické komory.

Podporu nám vyjádřili i Asociace děkanů lékařských fakult, mnoho ředitelů nemocnic, lékařských kapacit nebo Svaz průmyslu a dopravy. Musím říct, že mě tak masivní podpora opravdu potěšila a ukazuje, že jdeme správnou cestou.
 
Pojďme si říct, jak je na tom skutečně naše zdravotnictví. Ne podle nějakých názorů nebo pocitů, ale podle celoevropských analýz od předních expertů na srovnávání úrovně jednotlivých zdravotnických systémů. Jmenují se Health Consumer Powerhouse a Euro Health Consumer Index. Je to materiál od profesora Arneho Björnberga, který srovnává úrovně zdravotnictví v jednotlivých zemích EU podle různých kritérií. Dělá to 12 let po sobě a je to uznávaná publikace.
 
Mezi kritéria hodnocení patří práva pacienta, čekací doby, služby hrazené státem, onkologická léčba, úmrtnost novorozenců, potraty, sebevraždy, rakovina, prevence, vakcinace, léky, a spousta dalších. Prostě obrovská hromada dat, která má dostačující vypovídací hodnotu. 
 
No a na základě těchto kritérií bylo v roce 2018 vyhodnocené jako nejlepší zdravotnictví v rámci EU Švýcarsko, pak Nizozemsko, Norsko a Dánsko. Česká republika dopadla tradičně velice dobře. Jsme na 14. místě, dokonce jsme za jediný rok poskočili nahoru o dvě místa. Jsme těsně za Německem, které je na 12. místě. Jsme před zeměmi, jako je Velká Británie, která je na 16. místě, Slovensko na 17. místě, Španělsko na 19. místě. Nejhůř dopadlo Polsko, Maďarsko a Rumunsko, které jsou na 32., 33., 34. místě. 
 
Naši doktoři jsou skvělí. Máme jedny z nejlepších kardiologů a neurochirurgů na světě. Máme skvělé výsledky i v dalších oborech. Osobně se znám se spoustou skvělých lékařů, třeba s panem profesorem Jaroslavem Štěrbou, dětským onkologem z Brna, za kterým jezdí rodiče z celé republiky i ze Slovenska. Masarykův onkologický ústav jsem osobně navštívil a když jsem ty děti viděl, měl jsem slzy v očích. Následně mu moje nadace koupila v roce 2013 za 6,2 milionu nový navigační chirurgický systém. Máme super systém komplexních onkologických center po celé republice, který zachraňuje tisíce životů ročně. Schválně si přečtěte, co k tomu napsal Adam Vojtěch na Twitteru. Pacientovi v pátek diagnostikovali nádor a v pondělí nastupuje na léčbu.

A tohle mi napsal jeden doktor, který se specializuje na jaterní chirurgii nádorů: „Za posledních několik se výrazně prodloužila doba přežití nemocných po operaci jater pro nádory z původních 30 procent v pětiletém intervalu po operaci na současných 50-60 procent, což svědčí o kvalitě zdravotní péče." Čekací doba na operaci je kratší, na klinice kde léčí není větší než 1 měsíc. Naše zdravotnictví je na špičkové světové úrovni. Tečka.
 
Jasně, já vím, že někteří lékaři stále pracují třeba za 250 korun na hodinu a není to žádná sláva, že mají obrovské množství přesčasů. Proto tolik investujeme do zdravotnictví, navýšili jsme peníze pro lékařské fakulty, abychom zlepšili platové podmínky pedagogů a pracovní podmínky.
 
Minule jsem vám napsal pár čísel, tak si je můžeme cvičně zopakovat. Do zdravotnictví jde nejvíc peněz v historii naší země. Náklady na zdravotní péči stouply z 220 miliard v roce 2013 na 310 miliard v roce 2019. To je skok 90 miliard za šest let. Za první pololetí byly příjmy 127 miliard, to je oproti stejnému období v minulém roce o 10 miliard víc. Po mém jednání se zdravotními pojišťovnami, které slíbily rozpuštění rezerv o 6 miliard, budou příští rok náklady na zdravotní péči 340,9 miliard, to znamená, že meziročně stoupnou o 30 miliard. To nikdy nebylo. O zdravotních pojišťovnách jsem vám psal už v předchozím hlášení. 
 
Takhle tedy rozhodně nevypadá kolabující systém. Samozřejmě, že odborářům přispěchala na pomoc ČSSD, která nás na koaličním jednání začala trénovat ze zdravotnictví.
 
Tak jo, naši koaliční partneři se chtějí bavit o zdravotnictví?
 
Beru.
 
Je to moc dobře, že chtějí. Po tom, co napáchal jejich ministr zdravotnictví šnajdroid Svatopluk Němeček ve vládě pana Sobotky, si toho máme hodně co říct. Museli jsme toho tolik napravovat, že by to zabralo celé hlášení, tak jen pár zajímavostí pro představu.
 
V roce 2014 pan Němeček slavnostně novinářům představil 12 priorit, na kterých bude jeho ministerstvo pracovat. Výsledek? Polovinu z nich vůbec neudělal, 5 se jich nepovedlo a jenom o jedné se dá říct, že má nějaký smysl. Teď mám na mysli sběr dat na Ústavu zdravotnických informací a statistiky. Kdo na to máte nervy, tak si můžete dát jeho tehdejší tiskovku. 
 
Jinak totální zoufalství. Pan Němeček slíbil stabilizovat, zefektivnit a zprůhlednit české zdravotnictví.
 
Aha. 
 
To řekl člověk, který nakoupil jako ředitel ostravské nemocnice Cyberknife předražený o 65 milionů, netransparentně politicky rozhodoval o přidělování zdravotnických přístrojů, jako magnetické rezonance, cétéčka a další. Takže nebyla žádná novinka, když na konci roku 2017 přebral ministerstvo náš Adam Vojtěch, že ekonomická situace některých nemocnic je velmi špatná. Neexistovala žádná transparentní pravidla pro jejich hospodaření, ani jejich ředitelé nebyli nijak motivovaní efektivně hospodařit.
 
My jsme udělali analýzu zadlužení nemocnic, zavedli sdružené nákupy v nemocnicích, přijali protikorupční opatření, třeba bezpečnostní prověrky ředitelů, a nastavili pravidla pro odměňování všech ředitelů, kteří spadají pod ministerstvo, tak aby cítili rozdíl mezi dobrým a špatným hospodařením ve své vlastní peněžence. Jak zachází nemocnice s penězmi, kontrolujeme systematicky a díky našemu hnutí do něj může kouknout i každý z vás, protože jsme prosadili zveřejňování smluv na internetu.
 
Naopak za ministra Němečka, jak to tak vypadá, byla nulová kontrola hospodaření nemocnic a krylo se tak brutální rozhazování peněz.
 
Rval jsem si jako ministr financí vlasy, když jsem viděl, jak to pan Němeček vede a ještě k tomu chce další a další peníze. Prý na platy zdravotníků. Pochopitelně jim nikdy nepřišly. Já tomu panu Němečkovi začal v jednu chvíli říkat Šnajdroid, protože bylo všeobecně známé, že si ho vodí Marek Šnajdr, náměstek za ODS. Nám se podařilo jeho vliv aspoň částečně odstřihnout, když jsme vyměnili několik ředitelů velkých nemocnic a zavedli jasná pravidla pro hospodaření.
 
Ale než jsme přišli, tak těch průšvihů stihli političtí podnikatelé nasekat mraky. Na “bonusech” zmizely z nemocnic stamiliony. Hlavně z Homolky. Další stovky milionů se rozprášily, když nemocnice nakupovaly vybavení ne podle zákona o veřejných zakázkách, ale přímo od vybraných dodavatelů. Už v roce 2012 a 2013 upozorňoval Nejvyšší Kontrolní Úřad, že rozdíl v nákupu TĚCH STEJNÝCH věcí se liší mezi nemocnicemi o DESÍTKY I STOVKY PROCENT. Já v té době teprve objížděl města a burcoval lidi do voleb. Možná si někteří pamatujete můj projev o společném nákupu toaleťáků… A koukejte, po několika letech už společné nákupy fungují. Nejen na ministerstvech, ale v i nemocnicích.
 
Co naštěstí panu Němečkovi neprošlo, byla vyhláška o kmenových buňkách. Tehdy odborníci říkali, že nejsou vyzkoušené jako bezpečná léčba, ale i tak pan Němeček tlačil na to, aby se zavedly a proplácely ze zdravotního pojištění. Koukal z toho kšeft snů pro dva podniky, které by dostávaly 100 tisíc za pacienta. Celkem bylo pacientů 40 tisíc, čili 4 miliardy ročně z kapes daňových poplatníků. No, nestalo se.
 
Pan Němeček taky personálně zdevastoval úřad Ministerstva zdravotnictví, kde byl podstav 40 procent. Já mu během jeho úřadování poslal 24 dopisů, ve kterých jsem žádal různé nápravy a vysvětlení. Odpověděl mi sotva na půlku z nich. Nechtějte vědět, jak.
 
Teď už ale končím s negativními věcmi. Nechci, aby vám bylo při čtení hlášení zle. A přejdu na to, co se nám podařilo napravit a udělat.
 
Tak třeba dokončení strategie Zdraví 2020 a příprava strategie do roku 2030, oboje řeší prevenci nejzávažnějších onemocnění a zásadní problémy českého zdravotnictví. Spuštění reformy psychiatrické péče. Reforma postgraduálního vzdělávání lékařů. Navýšení kapacit lékařských fakult a středních zdravotnických škol, zvýšení rozpočtu na odměňování kantorů. O tom jsem vám psal mockrát, je to záruka, že dál poroste počet doktorů a sester. Projekt Studuj zdrávku. Umožnění vstupu inovativních léčiv a léčiv pro vzácná onemocnění na náš trh. Podpora praktických lékařů a zubařů v odlehlých regionech. I o tom jsem vám psal. Spustili jsme taky pilotní projekt k paliativní péči.
 
A hlavně. Vytvořili jsme stabilní a spravedlivý úhradový mechanismus. Loni se poprvé v dějinách povedlo uzavřít dohodu se všemi segmenty, letos s významnou většinou. Kromě objemu peněz, který pro jednotlivé segmenty určuje zdravotnická vyhláška, pojišťovny nad její rámec už v tomhle roce rozpustily rezervy 3,3 miliardy. Jsou určené hlavně na dostupnost kvalitní zdravotní péče pro všechny regiony, proto například nemocnice Šumperk, Jesenice, Znojmo, Nové Město na Moravě, Lužická nemocnice v Rumburku, kterou jsme zachránili, dostaly od VZP 120 milionů korun navíc. Tyto rezervy, na základě mého jednání se všemi zdravotními pojišťovnami, budou na příští rok navýšené na 6 miliard. Jsou určené pro nemocnice, které poskytují víc péče, než dostaly limity v úhradové vyhlášce. Moderní terapie, centrová péče. Takových pacientů za rok 2018 bylo 64 tisíc a meziročně jejich počet stoupl o 7 tisíc. Jsou to nejtěžší onemocnění jako rakovina, roztroušená skleróza a další.
 
Dál budou rezervy určené na cílenou péči, a péči v regionech u stomatologů a praktiků. Od roku 2021 má vzniknou DRG systém, to znamená, že se budou narovnávat úhrady za stejné zdravotní úkony mezi jednotlivými nemocnicemi. Podle odhadů expertů si to vyžádá asi 20 miliard ročně. Proto je nesmysl rozpouštět rezervy. Protože máme jasný plán jak je rozumně, odpovědně a cíleně v příštích letech využít.
 
Je taky potřeba rezervy použít na speciální úhrady pro náročné a vysoce specializované výkony. Pro pacienty v Thomayerově nemocnici, novorozence, transplantace v IKEMU… Takže pro rezervy, které by samozvaný krizový štáb rád zase rozpustil ve mzdách, a které chce určovat centrálně, což je nesmysl, máme dobře promyšlený plán.
 
Nejdůležitější věta, kterou jsem si zapamatoval z jednání s pojišťovnami, byla, že stávající výše úhrad v úhradové vyhlášce dává předpoklad, aby všude byla dobře poskytovaná zdravotní péče. Pokud některé nemocnice nefungují, je to problém managementu nebo zřizovatele, a já s tímto názorem jednoho z ředitelů zdravotní pojišťovny naprosto souhlasím, mám pocit, že dokonce takoví dva ředitelé jsou v krizovém štábu. Nemocnic jsem navštívil desítky a jezdím po nich s Adamem Vojtěchem od roku 2014. To znamená, že o platech rozhodují ředitelé. Ale není to jen o penězích. Jeden z ředitelů mi napsal, že u něj mají sestry průměrný plat 55 tisíc a taky mi vysvětloval, proč je jich nedostatek a my se tomu budeme věnovat dál a řešit to.
 
Je toho mnohem, mnohem víc. Ale už musíme jít dál.
 
Naprostá bomba. 
 
Česká republika bude mít POPRVÉ v historii místopředsedkyni Evropské komise. Věra Jourová bude taky komisařkou dohlížející na obranu evropských hodnot a dodržování demokratických principů. Složení 27členné Komise představila nová předsedkyně Ursula von der Leyenová.
 
Všiml jsem si, že hlavně ti, kterým se pro naši zemi nepodařilo v Evropě nikdy nic vyjednat, brečeli na sítích, že to je prý neúspěch a že jsme nezískali silné portfolio. Hustý. Připadá mi, jakoby ty jejich statusy generoval robot. Vezme vždycky náš úspěch a napíše k tomu, že je to špatně.

A fakt mě fascinuje, že všichni ti politici nepovažují asi HODNOTY za tak zásadní. Přitom na nich stojí celá politika. Asi ne v jejich stranách.

Tajně jsem doufal, že aspoň sekta Respekt patřící pánovi, který rozkradl OKD a poškodil celý Moravskoslezský kraj, bude slavit. Ale protože o mně píšou jen negativně, tak jsem to asi nemohl čekat. Vždyť mi dokonce odmítli zveřejnit můj dopis čtenáře. No aspoň má vyšetřovací komise OKD stejný názor, jako já, že tady v tom případě justice zatím totálně selhává.
  
Zpátky k Věře Jourové. Bude mít v nové Komisi na práci plno věcí, třeba snižování byrokracie, boj proti dezinformacím a dohled nad nezávislostí médií.
 
Takže ještě jednou, český kandidát se POPRVÉ dostal do nejužšího vedení Komise, to znamená, že paní Jourová bude velmi úzce spolupracovat s Ursulou von der Leyenovou a dalšími místopředsedy na nejdůležitějších problémech celé Evropy. Nová Komise bude mít díky tomu příležitost pochopit, jak vidíme EU u nás a co bychom chtěli změnit.
 
Jsem fakt rád, že se nám to povedlo, sám jsem do toho investoval spoustu práce, to mi můžete věřit. Byl jsem hned třetí předseda vlády, kterého paní von der Leyenová přijala a vyslechla si moje názory. Samozřejmě jsem se za takto silnou pozici hodně přimlouval a výsledkem je, že Česká republika teď bude mít v Bruselu daleko větší vliv než kdykoliv před tím.
 
Je to i obrovský úspěch celé V4, protože mezi místopředsedy Evropské komise bude vedle paní Jourové i pan Maroš Šefčovič za Slovensko. Polsko získalo zemědělství. To je velmi silné portfolio s jedním z největších rozpočtů v EU. Maďarsko bude zase řídit politiky sousedství a rozšiřování, což je pro nás všechny taky priorita. A všichni předsedové vlád V4 jsme se shodli, že k tomuhle tématu patří migrace. Já osobně podporuju plán tureckého prezidenta Erdogana, když jsme se o tom spolu bavili v Ankaře. Místo toho, aby Evropská unie posílala Turecku 6 miliard euro na syrské uprchlíky, kterých mají Turci u sebe 4 miliony, a kteří je stáli 40 miliard dolarů, je potřeba investovat do výstavby bytů, nemocnic a škol v Sýrii. Prostě zařídit, aby se uprchlíci mohli vrátit domů a žít tam v míru. Ale k tomu je potřeba dohoda všech hráčů v regionu a ty budeme chtít oslovit. A samozřejmě jsou to především ti, kteří sedí v bezpečnostní radě OSN.
Znova opakuju, vyřešení migrace a zachování našich hodnot spolu souvisí. Jak už jsem řekl v projevu na konferenci Bezpečné Česko.  
 
Když mluvím o V4, viděli jste určitě plno fotek, co jsem vám poslal z Pražského hradu. Od července naše země předsedá V4, takže jsme uspořádali na Pražském hradě setkání premiérů V4 a po něm jsme pozvali taky představitele západního Balkánu. Přijeli premiéři Albánie, Bosny a Hercegoviny, Černé Hory, Severní Makedonie, Srbska a byl s námi i chargé d’affaires Kosova.
 
S premiéry V4 jsme řešili hlavně naše očekávání od nové Evropské komise, brexit a ambice v klimatu. K němu nás čeká velmi důležitá konference v New Yorku. Myslím si, že na to máme stejný názor a taky jsme si řekli, že musíme všichni definitivně přesvědčit celou EU, že jádro je čistý zdroj energie, nemá emise a že není možné ho v Evropě diskriminovat.
 
Probírali jsme taky budoucí rozpočet Unie i migraci. Moc dobře si rozumíme a mám radost, že spolupráce V4 výborně funguje. Na oběd jsme přivítali kolegy ze západního Balkánu. Bylo skvělé, že naše pozvání přijali a sedli si s námi všichni k jednomu stolu. Tenhle region byl vždycky složitý a jeho integrace do EU je podle mě nejlepší způsob, jak dosáhnout stability a prosperity na západním Balkáně i v celé Evropě.
 
Bezpečnost na Balkáně znamená i naši bezpečnost v Evropě. Pomohlo by to ochránit nás před nelegálními migranty. I na tom se s kolegy z V4 shodneme a budeme o tom přesvědčovat ostatní členské státy na Evropské radě v říjnu.
 
Kromě toho bychom se měli více bavit o tom, proč tak dlouho trvá přijetí Bulharska, Rumunska a Chorvatska do schengenského prostoru. Mluvili jsme i o praktických věcech, o dalším rozvoji ekonomické spolupráce, lepší dopravní a energetické propojenosti našich regionů i o reformách, které musí na západním Balkáně i dál pokračovat.
 
Když už jsem nadhodil tu konferenci v New Yorku, připravuju se na ni fakt důkladně. Bude to celosvětová debata o klimatu, kterou organizuje OSN. Letíme na ní s Karlem Havlíčkem a Richardem Brabcem. A ještě předtím v úterý nás čeká klimatická konference v Poslanecké sněmovně.
 
Připravujeme se na to fakt důkladně a jak víte, plno podkladů a argumentů jsem vám psal v hlášení už o prázdninách. Tenhle týden jsme udělali kulatý stůl jako finální velkou přípravu na New York. Jsem moc rád, že naše pozvání přijali špičkoví vědci i lidi z průmyslu a ekologických organizací, třeba Jan Frouz z Biologického centra Akademie věd, Petr Dobrovolný z Přírodovědecké fakulty Masarykovy Univerzity, Martin Hanel z České zemědělské univerzity, Anna Kárníková z Hnutí DUHA, Daniel Beneš z ČEZu, přišli i zástupci Škoda Auto.
 
Byla to skvělá sestava a za ty tři hodiny, co jsme se bavili, jsem načerpal plno informací a nápadů. 
 
Základ celé té debaty o klimatu je potřeba neustále opakovat a v New Yorku to řeknu naprosto jasně. Dokud ke snižování emisí nepřidá Čína a USA, je cíl globální uhlíkové neutrality nereálný. Evropa se podílí na znečištění atmosféry jen 9 procenty. Vemte si, že třeba v Česku za posledních 25 let poklesly emise skleníkových plynů o víc než 20 procent. A to zároveň roste HDP a průměrné mzdy. Podle odhadů Evropské komise budou průměrné náklady na dosažení uhlíkové neutrality v Unii 4 procenta HDP. V případě naší země by to ale mohlo být ještě dvakrát víc kvůli struktuře energetiky a průmyslu. A to chceme taky zohlednit při vyjednávání o příspěvcích z evropských fondů.
 
Pojďme na další velké téma. Umělou inteligenci. Víte, že chci, abychom v ní byli lídři, a aby se z naší země stalo jedno z hlavních center výzkumu v téhle oblasti. Spolu s Karlem Havlíčkem podporujeme rozvoj umělé inteligence jako nikdo před námi. Už teď se jí u nás zabývá 500 odborníků. A tak jsem moc rád přijal pozvánku Akademie věd na mezinárodní konferenci SOLAIR, kterou pořádali na Národní třídě.
 
Její téma se nám dneska může zdát ustřelené od běžného života, ale za chvíli to bude možná nejpalčivější problém. Jak sladit umělou inteligenci s etikou, s lidskou důstojností a svébytností. Umělá inteligence totiž není jen o hospodářském růstu a technologickém pokroku, ale taky o celospolečenském dopadu. Vytváříme na to dokonce studijní programy a získáváme v téhle oblasti velký respekt ve světě.
 
Samozřejmě jsem všem připomněl, že slovo robot pochází z češtiny, i když si jeho autor Karel Čapek těžko mohl představit, co všechno bude v budoucnu znamenat a jaké příležitosti i nebezpečí umělá inteligence přinese. Jsem hrdý na to, že Česká republika patří v ochraně před kyber útoky ke světové špičce. Taky jsem samozřejmě udělal reklamu naší značce Czech Republic: The Country for the Future, jako to dělám pokaždé. Rozvoj umělé inteligence je jeden z jejích pilířů.
 
A dál, tenhle týden jsem se potkal se zástupci Vodafone. Už jsem vám psal na začátku, jak se nám daří tlačit ceny volání a dat dolů. A jako obvykle jsem začal schůzku otázkou, kdy budou levná data i v České republice… Jak jsem vám psal už na začátku, nepřestaneme v tlaku, dokud nepřinesou tarify, které mají v ostatních zemích EU. Musí tady být konkurenční prostředí, kde se budou operátoři předhánět o zákazníka, tohle tady nevidím.
 
Jsem rád, že Evropskou komisařkou pro hospodářskou soutěž zůstává Margrethe Vestagerová, tentokrát ale už i v pozici místopředsedkyně Evropské komise, kterou jsem osobně požádal, ať se našemu případu věnují. Jsme právě teď uprostřed aukce frekvence 700 MHz, která je určená pro vybudování vysokorychlostního internetu. Správně provedená aukce může hodně napomoct narovnání trhu. Neuspěcháme ji, uděláme ji jenom v případě, že přinese to, za co dlouhodobě bojujeme. Levná data jako v jiných zemích EU a konkurenční prostředí na telekomunikačním trhu.
 
Potkal jsem se i s ministrem dopravy Vladimírem Kremlíkem. Řešili jsme, jak pokračují v přípravě vysokorychlostních tratí. Na tohle téma jsem vám psal už v předchozím hlášení. Snažíme se napravit dluh tradičních politiků za posledních 30 let, abychom co nejdřív mohli jezdit rychlovlaky aspoň na trati Praha – Brno – Ostrava.
 
Jo a byl jsem na skvělé akci Zahrada Čech v Litoměřicích. Je to zahradní veletrh, který má víc než 40letou tradici. Vždycky na ni jezdila spousta lidí z celé republiky a letos dokonce organizátoři tvrdí, že trhnou rekord 100 tisíc návštěvníků. Jsme prostě nejen rybářská, myslivecká a včelařská, ale i zahrádkářská velmoc. A já si zahrádkářů hrozně vážím za to, jak se starají o krajinu a jak dokážou i z malého, původně neúrodného plácku, udělat oázu, která překypuje životem. Rozhodně je budu podporovat v jejich snaze prosadit zahrádkářský zákon, který je nejen ochrání, ale dodá jim vážnost, jako je to třeba v Rakousku. Psal jsem vám o něm docela dost v minulosti. Doufám, že ho naši poslanci předloží co nejdřív.
 
Ještě tady mám zprávu od paní ministryně spravedlnosti Marie Benešové. Na Legislativní radě vlády podpořily dvě třetiny členů návrh zákona o státním zastupitelství. Třetina byla proti. A teď si vemte, jak fungují některá média. Prezentovaly jen pohled Pavla Zemana, Jana Laty a Rekonstrukce státu. Tedy těch, kteří nesouhlasili. Jakoby nikoho nezajímalo, že k zákonu dali kladné stanovisko profesoři Aleš Gerloch, Jiří Jelínek, Jan Kudrna a taky třeba Pavel Zářecký nebo Robert Pelikán. Fakt super objektivní zpravodajství.
 
Teď už fakt v rychlosti. 
 
Byl jsem u Xavera. Kdo jste neviděli, dejte si. A taky v Duelu Jaromíra Soukupa. Potkal jsem se s panem Zdeňkem Pernesem, předsedou Rady seniorů. Pogratuloval mi a předal pamětní list za velkou osobní angažovanost při zvyšování životní úrovně českých seniorů. Dál jsem byl se zástupci ratingové agentury Moody’s, s předsedou Senátu Jordánska panem Faisalem al-Faízem.
 
No a včerejší vinobraní ve Znojmě! Čtyři roky po sobě už na něj jezdíme s Taťánou Malou a Monikou Obornou. Letos jsme vzali i Alenu Schillerovou. Sice moc nepiju, ale miluju burčák. Taky jsem se těšil na Mira Žbirku, který se bohužel omluvil, ale zato jsem si užil Mirai a Olympic. Tuna lidí, všichni chtěli selfíčko, k burčáku chleba se sádlem, škvarková pomazánka. Umíte si to představit.
 
A teď už jdu na vaše otázky. Mějte se fajn.Čau lidi, tak jsem vyšel na terasu a jsem úplně vyjevenej. Vždyť tohle je už léto! Kde zůstalo jaro? No nic, dám si kafe a budu odpovídat na vaše otázky. Konečně na čerstvém vzduchu. Už určitě víte, že ČSSD s námi obnovila jednání o vládě. Ptali jste se, proč to dělám, jestli se něčeho nebojím, třeba toho, že můžou být předčasné volby nebo co tomu řeknou v Evropské unii. Tak vám to řeknu jasně a definitivně, jo?

Já se nebojím NIČEHO.

Můj život nebyl nikdy motivovaný strachem. Fakt ne. Byl motivovaný touhou něco udělat. Nikdy jsem před ničím neutíkal, ale vždycky jsem k něčemu směřoval. A to, k čemu směřuju posledního půl roku, je stabilní vláda. A dělám pro to všechno. Možné i nemožné.

Nemáme většinový systém jako v USA, vítěz nedostává právo rozhodovat a řídit, ale musí jednat. A takhle jsou, přátelé, rozdané karty, tohle jsou strany, které s námi jednaly nebo jednat chtěly: ČSSD, KSČM, SPD. Žádná jiná strana nechce pro tento stát pracovat. Mimochodem, tohle řekl předseda ČSSD Jan Hamáček na tiskovce teď nedávno: “Povinností každé strany je prosazovat svůj program.” Tohle je podle mě skutečná zodpovědnost vůči voličům. Ostatní, ty tzv. „demokratické strany“ ji prostě nemají.

My svůj program naplňujeme. Máme jedny z nejlepších financí v Evropě, jedno z nejnižších zadlužení a zásadně jsme potlačili korupci. Na tom budeme dál stavět. Bez ohledu na to, s kým uzavřeme koalici, bez ohledu na to, jaká konkrétní ministerstva kdo dostane, budeme dál pracovat pro tuto zemi a budeme úspěšní. Dohlédnu na to. Nikdy v životě jsem nepracoval víc než teď. A to jsem předtím vybudoval firmu s 35 tisíci zaměstnanci.

Hned, jak jsem vám minulou neděli dopsal report, skočil jsem do auta a jel za panem prezidentem, abych mu vysvětlil, jak se to vyvíjí s jednáním. No a další den v 6:30 ráno už jsem seděl v autobuse. Měli jsme s ministry další výjezd, tentokrát na Karlovarsko.

Ve Stružné, kde plánují stavbu dálnice D6 do Prahy, nás přivítala kapela Oldboys a panáky Bechera. Tyhle ranní rány do hlavy jsou už taková tradice. Skoro všude kam přijedeme. Ale je to milé. Kapelník mi ještě povídá, ať si zkusím s nimi zahrát na vozembouch. Řekl jsem mu, že jim to fakt nechci kazit, protože to neumím. On na to: „Každý umíme něco, vy umíte vládnout.“ No to se teprve uvidí. Aspoň jsem si zatancoval, i když jsem se trochu styděl. Tancující premiér. V demisi. No, snad už brzy v demisi nebudeme. Jestli se nám podaří sestavit vládu a jestli bude fungovat tak dobře, jako doposud ta naše. Udělám pro to všechno.

I tady nám místní potvrdili, jak hrozně je potřeba už konečně schválit náš zákon o liniových stavbách. Hlavně tu část o předběžné držbě. Bez něj se prostě stavba dálnic do pohybu nedá. Třeba tady ta D6 půjde celkem přes tři kraje, spojí nás s Německem a kraj propojí s Prahou. Je kolem ní samozřejmě strašné papírování a vyřizování a nakonec to stejně může shodit nějaký spekulant nebo aktivista kvůli křečkovi polnímu. Tak snad nám ten zákon poslanci co nejrychleji schválí. Vždyť právě Karlovy Vary - ty, které by měly být naše národní chlouba - mají snad nejhorší spojení s Prahou ze všech ostatních krajských měst. Kdo jste tam někdy jel na Mezinárodní filmový festival, tak mi dáte za pravdu, že to je něco neuvěřitelného.

Kdybychom neměli tak neschopné předchůdce, mohli jsme tady mít dálnici samozřejmě dávno. Karlovarsko by se nevylidňovalo, určitě by tady měli i vlastní vysokou školu a mnohem víc peněz z turismu. Takže my se teď na dálnici maximálně soustředíme.

Byli jsme se podívat i na karlovarském letišti. Místní by mu chtěli rozšířit ranvej, aby tam mohla přistávat velká mezinárodní letadla i za špatného počasí. Já jim na to povídám, jestli není lepší za ty prachy postavit několik domovů důchodců. Vždyť jde o 650 milionů. Za to by mohli mít v kraji pět nových supermoderních a příjemných domovů. Mezinárodní letiště máme přece v Praze. Z Varů to na něj potrvá 55 minut, až se dostaví dálnice. Musíme uvažovat koncepčně. Naši senioři si zaslouží lepší život.

Stavili jsme se v Lomnici kousek od Sokolova. Tady má vzniknout nové testovací centrum BMW včetně dráhy, na které se budou zkoušet samořídicí auta. Celkem to bude 100 kilometrů silnic. Německá firma chce investovat šest miliard. Bavili jsme se o tom s nimi už v březnu, ale já to chtěl vidět nejdřív naživo. Řekl jsem jasně, že BMW musí zaměstnat naše lidi včetně vysoce kvalifikovaných pozic. A taky, aby nám dali přesná čísla, kolik pracovních míst vytvoří a jaké za ně budou platit odvody. Mělo by to být minimálně 500. Do konce června jim pak dáme nabídku, jak se zapojí stát. Nemůžeme dávat dotace a pobídky každému, máme nejnižší nezaměstnanost v Evropě. Takže podpoříme jen ty, kteří nám pomůžou, zlepší kvalifikaci našich lidí a přinesou high tech technologie.

V Sokolově jsme zašli na střední školu technického zaměření, ale na oběd nás obsluhovali studenti ze střední školy pro kuchaře a číšníky. Holky měly červené a kluci modré stejnokroje. Oběd nám přinesl kluk klasicky s bílým ubrusem na předloktí. Tak jsem si ho od něj půjčil, abych zapadl. Začal jsem nahlas přemýšlet, jestli bych radši neměl dělat tohle než svou současnou práci. Student mi na to povídá, že bych si to po 12 hodinách na place určitě rozmyslel. Když jsem mu řekl, že pracuju 18 hodin denně, trochu mu spadla brada. Samozřejmě došlo i na selfíčka.

Tradiční setkání se starosty jsme měli tentokrát v sokolovském kostele. Byla tam neuvěřitelná akustika. Snad jsem při odpovídání na otázky o školství, platech, památkách nezněl jako kazatel. Dokonce, když jsme skončili, dostal jsem od místního pana faráře požehnání křížkem na čelo.

V Karlovarské krajské nemocnici jsem měl úžasné setkání se dvěma dámami: bylo vidět, že paní ředitelka a předsedkyně představenstva mají obrovský drajv a taky plno plánů kam investovat. Ukázaly mi moderní urgentní příjem s heliportem. Bohužel letecká záchranná služba zatím chybí, stejně tak traumacentrum. Taky by potřebovali nemocnici rozšířit. Celkem věci za 1,3 miliardy. A největší problém jako všude jinde: lidi. Třetina personálu je v důchodovém věku. Lékaře poptávají v Rusku a na Ukrajině. Zahraniční personál si tady fakt pochvalují. Jenže zase ten problém s pracovním povolením, vízem… Třeba si vemte případ chirurga z Oděsy: měl praxi 30 let a stejně jim trvalo rok a půl než povolení pracovat dostal. Abychom tenhle problém vyřešili, musíme zvládnout dvě věci: zrychlit přijímání odborníků ze zahraničí a HLAVNĚ dát víc peněz na lékařské fakulty. Mladých lidí se hlásí dost, udělají i zkoušky, ale nedostanou se, protože nám chybí pedagogové.

Nemohli jsme se, aspoň na chvilku, neotočit v Císařských lázních. Je to zapomenutá perla. Hodně hluboko schovaná v kraji bez dálnice. A přitom by mohla přilákat do kraje tolik turistů! Tahle národní kulturní památka si zaslouží rekonstrukci za 550 milionů. Ještě jako ministr financí jsem se domluvil s ministrem kultury a sehnali jsme ze státní kasy 250 milionů. Jenže se to nějak zaseklo mezi krajem a městem, které musí do obnovy lázní taky přispět. Musíme to znovu nastartovat. Politikaření přece nemůže stát v cestě rozvoji celého kraje.

Věci z vlády jsem vám sem dával průběžně v týdnu. Takže už víte, že pomůžeme zemědělcům, kterým sucho a mráz minulý rok zdecimovaly úrodu. Celkem jim dáme 2 miliardy za sucho a 208 milionů za mrazy. Slíbil jim to už předchozí ministr zemědělství těsně před volbami, 27. září, ale peníze neměl. A my jsme jeho slib naplnili.

A důchody. Zvyšujeme je nejvíc za posledních 20 let. Prošlo to parlamentem v prvním čtení. Od ledna příštího rok se zvedne základní výměra z 9 na 10 procent průměrné mzdy. Navýšení by mělo být průměrně 918 Kč měsíčně. A taky všichni lidi nad 85 let začnou dostávat o tisícovku měsíčně. Nikdo z nás nepochybuje, že si to zaslouží.

Pamatujete ještě na ten řev, když jsem ohlásil, že všem důchodcům a studentům dáme 75 procent slevu na jízdné? Tak v pátek za mnou přišli zástupci Studentské komory. Prý tu slevu nechtějí a bojí se, že na ni vezmeme peníze ze školství. A někteří studenti začali proti tomu psát petici. Tak jsme se v osm ráno potkali a já jim dal s naší ministryní financí školení. Hodinové. Tak vám to sem nebudu celé psát, protože rozpočet je velice složitý a krátce: ty peníze totiž nebudeme nikomu brát. Opakuju: nikomu. Naopak, třeba právě školství dostane příští rok o 30 miliard víc. Hlavně na platy učitelů a pro univerzity na vědu a výzkum. Pořád platí, že do roku 2021 chceme zvednout platy učitelů o 150 procent.

No super, a jsme zase na čtvrté straně. Tak já to tady s dovolením zabalím. Zítra mám nabitý program. Jako vždycky. A v pět večer sedám do vlaku a jedeme s ministry za vámi. Jo, už zase. Tentokrát na Moravskoslezsko. Strávíme s vámi jeden večer a dva dny.Čau lidi, dnes jsem přišel domů dřív. V těžkých chvílích potřebuju být s nejbližšími. Monika jela s kámoškama na pár dní na rozlučku se svobodou. 

Dnes je paradoxně přesně 5. výročí založení hnutí. Kolikrát jsem proklel tento projekt kvůli rodině, přátelům, firmě a sobě. Jak mi mohlo být hezky… Majitel velké firmy, který od zkorumpovaných politiků nic nechce a o kterého se téměř nikdo nezajímá… který žije v zemi, kde politiky ovládají kmotři a lobbisti a je mu to jedno.

Ano, chtěl jsem a CHCI to změnit. Protože si to lidi zaslouží.

Je to poslední pokus porazit tento zkorumpovaný systém tradičních stran, tuto organizovanou mafii. Proto ta oběť. Pro ty, kteří mne podporují a teď mi posílají stovky mailů a SMS. Moc vám všem děkuju. 

Půjdu mezi lidi a zeptám se jich, jestli chtějí, abych ještě bojoval. Já jsem připraven.Čau lidi, včera jsem měl úžasný den, strávil jsem ho s dcerou Vivien. Byli jsme v Lysé nad Labem na výstavě Kůň. Jsem rád, že jsme si mohli udělat chvilku pro sebe. Odjíždí totiž studovat do zahraničí. Bude se mi po ní stýskat, jako se stýská asi každému tátovi.

Ale teď k mému týdnu. Nejen čeští komentátoři, ale i někteří evropští politici se diví, proč se tak angažuju v evropské diplomacii a hlavně v boji proti migraci. Kvóty přece už nehrozí, přerozdělování migrantů je dobrovolné, jak se nám podařilo prosadit s kolegy z V4. Tak proč se ještě o něco snažím? “Vás se to přece netýká,” slýchávám. Jasně, Česko nemá moře, jsme schovaní v kotlině mimo migrační trasy. Mohli bychom si sednout na zadek a přihlížet. Já to ale neumím. Mám nápady, chci pomoct. Jsem Evropan a záleží mi na našem kontinentu. Určitě i vám, co tohle týdenní hlášení čtete.

Víte, já pocházím z byznysu. Mám jiné návyky, než lidé, kteří se odjakživa živí politikou. Jsem zvyklý věci odřídit a dotáhnout do konce. Jsem přísně orientovaný na výsledek. Když vidím, že něco nefunguje a mám nápad, jak to zlepšit, nenechám si to pro sebe. Snažím se pomoct, i když někteří lidi vůbec nechápou, proč to dělám. Proč jezdím do Itálie, Malty, Německa, Maďarska a teď naposledy Rakouska a všude vysvětluju svůj plán na celoevropské zvládnutí migrace? A proč se chystám do Maroka, Alžírska a dalších států? Všude mluvím o mém plánu a ptám se na názor místních. Zjišťuju, jak to vypadá v terénu. Neustále konfrontuju svoje názory s realitou.

A taky ukazuju všem našim zahraničním partnerům, že Česká republika je solidární země. Teď v rakouském Salzburgu jsem všem premiérům a hlavám evropských států ukázal na mapě světa, kde všude náš stát pomáhá. Řekl jsem jim o těch 2,6 miliardách, které jsme už dali ostatním státům jako pomoc na zvládnutí migrační krize. Řekl jsem jim o 2500 syrských pacientech, hlavně dětech, ošetřených našimi zdravotníky MEDEVACu. Mapu si můžete prohlédnout v odkazu, který dávám do komentářů.

KROK ZPĚT 🙈
Proto jsem v Salzburgu na neformální večeři hlav EU aktivně vystupoval a předkládal návrhy. Co mě tam zklamalo, byly výstupy premiérů jižních států, kteří znovu vystoupili s přerozdělováním ilegálních migrantů. Během našeho setkání v Římě jsem kolegům jasně vysvětlil, že jediné řešení je ilegální migraci úplně zastavit a řešit ji systémově ve spolupráci se severoafrickými státy a dalšími státy Afriky.

Takový plán se připravuje. V listopadu bude na Sicílii konference o spolupráci s Libyí a další konference o spolupráci se severoafrickými zeměmi se také připravují. Rakouský premiér Sebastian Kurz měl úspěšné jednání s egyptským prezidentem. Hlavní rozpor přetrvává v tom, že někteří kolegové považují ilegální migraci za normální a nevnímají, že pokud někdo přijde do Evropy nezákonně, je to ilegální migrant, tečka.

Máme se smířit s tím, že sem prostě ilegální migranti jezdí? O tom, kdo tady bude žít a pracovat, máme nechat rozhodovat pašeráky lidí, který podle Europolu vydělali na pašování lidí v roce 2016 5,7 miliardy euro? Každý, kdo do Evropy ilegálně přichází, platí údajně za cestu 2000 až 5000 dolarů.

Taky jsem kolegům připomněl, že kdo porušuje zákony Evropy, nemůže mít právo volného pohybu. Jediná možnost je umístit ho do detenčního zařízení, kde se rozhodne, jestli dostane azyl - nebo nedostane - a tím pádem letí domů. Jenže tenhle systém nefunguje a není snaha ho zásadně řešit. Místo toho zazněla slova o přerozdělování lodí a vyhrožování vyloučením ze Schengenu, což považuji za absurdní.

Místo toho, abychom se dohodli jak zastavit migraci, spíš se nám snažili podsunout, ať se smíříme, s tím že ilegální migranti prostě přicházejí. A jediné, co s tím máme dělat, je přerozdělovat si lidi z připlouvajících lodí. Výborně. Další pozvánka pro migranty a povzbuzení pro pašeráky. Byl jsem opravdu zklamaný. A znovu řekl, že migraci musíme řešit komplexně.

BOJUJEME 💪
Náš blok V4 reprezentuje 65 milionů lidí. To je hlas, který se nedá přeslechnout. Jako před každým důležitým evropským setkáním jsme si spolu dali schůzku i teď v Salzburgu. Sice jsme se takhle pohromadě neviděli od června, ale nezaháleli jsme. V červenci jsem pozval polského premiéra Mateusze Morawieckého na karlovarský filmový festival. Na konci srpna jsem zaletěl do Budapešti za Viktorem Orbánem. A tenhle týden zase celá naše vláda rokovala s vládou Slovenska v Košicích. A taky jsem se všemi v telefonickém kontaktu. Všude jsme si vyměňovali názory na situaci v Evropě a koordinovali postup.

Musíme postupovat společně. A nejenom proto, abychom prosadili úplné zastavení ilegální migrace. Taky je teď na stole evropský rozpočet, kde se objevují fakt neuvěřitelné částky, které je potřeba prověřit. Ptal jsem se v Salzburgu, proč máme z evropského rozpočtu nalívat o 25 miliard euro víc do Bezpečnosti a obrany, když všechny naše země zbrojí v rámci NATO a musí plnit své závazky ve výši 2 procenta HDP? To předpokládám dosáhneme do roku 2024. Ptal jsem se, jakým klíčem přišli na to, že Frontex musí nabrat 10 tisíc nových zaměstnanců? Kde budou nasazení a jaký bude jejich úkol? Budou pomáhat pobřežním strážím jednotlivých zemí nebo vypomáhat v navracení migrantů, kteří nemají nárok na azyl?

Takže v říjnu jsem zažádal o termín u vedení Frontexu. Chci diskutovat o jejich práci, strategii a názorech na ilegální migraci a nabrat další poznatky.

Já si myslím, že bychom spíš měli finančně podpořit pobřežní stráže přímořských zemí a nechat Frontex operovat mimo Evropu a hlavně realizovat NÁVRAT ilegálních migrantů, kteří nedostali azyl, zpět do jejich vlasti.

Vícero premiérů mi řeklo, že Frontex nepotřebujeme. Je to spíš taková rezervní evropská policie, kterou si třeba členské země můžou zavolat, když jejich pobřežní stráž přestává stíhat. Takže se o tom pojďme bavit. O penězích a o kompetencích jednotlivých států a organizací. Sám ředitel Frontexu Fabrice Leggeri varuje, že počet ilegálních migrantů, kteří nedostali azyl a měli by se vrátit, neustále stoupá, i když počet nově příchozích dramaticky klesl.

Vyptávám se na chystaný rozpočet nejen proto, abychom neplýtvali penězi všech evropských daňových poplatníků. Pokud budeme rozumní, vidím tam jasnou příležitost investovat peníze do skutečného řešení migrace. A to je dohoda se severoafrickými státy. Je potřeba jim nejen kompenzovat výdaje za to, že zastaví migraci na svých jižních hranicích. Ale taky třeba, aby nám Libye dovolila operovat v jejích vodách. Už teď jsme díky spolupráci s ní dosáhli významného snížení počtu migrantů. To ale nestačí. Musíme zabránit tomu, aby vůbec pašeráci vypluli na moře. Musíme se snažit dojednat dohodu s Marokem, kde je teď údajně 100 tisíc migrantů. A s dalšími severoafrickými zeměmi. A musí nám zbýt peníze na novodobý Marshallův plán pro Afriku. Protože dokud budou žít lidé v bídě, nepřestanou “chodit za lepším” do Evropy.

NADĚJE ⛅️
Není migrace jako migrace. Šéfka českého UNICEFu Pavla Gomba tenhle týden oznámila, že jen za srpen se 200 tisíc uprchlíků vrátilo zpátky do rodné Sýrie. Lidé, kteří uprchli před válkou, se chtějí vrátit domů. Zato lidé, kteří jdou za lepším, se už nikdy dobrovolně nevrátí. Proto potřebujeme pracovat napřímo s africkými státy. Dohodnout s nimi plán spolupráce a rozvoje.

V Salzburgu jsme se dohodli, že uspořádáme summit se severoafrickými státy. Bude i summit s dalšími africkými státy. A italský premiér chystá na listopad konferenci s Libyí. Rakouský kancléř Sebastian Kurz zase úspěšně vyjednával s Egyptem. Potřebujeme dosáhnout dohody i s dalšími zeměmi.

Probírali jsme samozřejmě spoustu jiných věcí. Jako posilování přeshraniční spolupráce policie a justice a boj proti kybernetickým hrozbám. A samozřejmě brexit.

Kdyby to bylo na mě, tak bych Britům poradil uspořádat nové referendum. Bohužel je to ale definitivní a žádné další referendum nebude. To, že odcházejí, je velice špatná zpráva. Byli jsme si v Unii s Brity opravdu blízcí. Teď, když ale odchází, jsme se všichni shodli, že si Británie nemůže ponechat výsady členské země, třeba účast na jednotném trhu. Říjen bude ve vyjednávání naprosto kritický. Musíme najít s Brity dohodu. Náš evropský hlavní vyjednavač Michel Barnier má naši podporu a jsme ve stanovisku jednotní.

Byly to brutálně narvané dva dny. Neformální večeře předsedů vlád a hlav států trvala od sedmi večer do půl jedné v noci a hned na druhý den jsme pokračovali v devět. Dal jsem i rozhovor BBC.

KOŠICE 🇸🇰
Jak jsem se už zmínil, měli jsme taky tenhle týden společné zasedání vlád České republiky a Slovenské republiky v Košicích. Nebyla to jen příprava na Salzburg, setkávání našich vlád je tradice, s vybranými polskými ministry budeme mít stejné setkání v listopadu v Praze.

Bylo to už třetí společné zasedání české a slovenské vlády, kterého jsem se zúčastnil. Tentokrát v roli premiéra. A taky mělo zvláštní význam. Vždyť tento rok slavíme 100 let našeho společného státu. Pan premiér Peter Pellegrini je zvaný 27. října do Prahy a já pojedu zase na oplátku 30. října pod Tatry do Martina. Já jsem to vždycky cítil tak, jakoby se naše země ani nikdy nerozdělily. Úroveň našich vztahů může být příkladem pro celý svět. Dokonce bych řekl, že se po rozdělení ještě zlepšily. Hlavně naše spolupráce v rámci V4 je perfektní.

Do Košic nás letělo strašně moc, možná až příliš. Každý ministr s sebou vzal své spolupracovníky, aby byli schopní nabrat co nejvíc informací během jednání se svými protějšky. Vyzval jsem je, aby se snažili realizovat úspěšné projekty ze Slovenska i u nás v Česku. Vždyť já sám jsem ze Slovenska přivezl Daňovou kobru, kontrolní hlášení nebo třeba slevu na jízdné pro seniory a studenty.

S premiérem Pellegrinim jsem se hlavně bavil o naší spolupráci na vyzbrojování obou armád. Domluvili jsme se, že se potkáme 1. října na veletrhu v Brně a vezmeme s sebou i naše ministry obrany a generální štáby. Musíme si ujasnit, jaký vojenský materiál chtějí naše země nakupovat a cíl jejich použití. Třeba my vyrábíme bojová vozidla, Slováci zase pověstnou samohybnou houfnici Zuzanu. Bylo by skvělé najít synergie i v rámci V4, zlepšovat spolupráci a zvyšovat vzájemný obchod.

Během jednání mě taky zaujal termín enviro-kriminalita, která znamená třeba černé skládky, plastový odpad a podobně. Mluvili jsme i o sociálním systému a integraci nezaměstnaných. Naše země mají velmi podobné problémy, hlavně nedostatek zaměstnanců. Nakonec jsme podepsali Společné prohlášení, ve kterém jsme se zavázali ke spolupráci v energetice, dopravě, obraně, bezpečnosti, financích, spravedlnosti, zdravotnictví a dalších klíčových oblastech.

V čem nás Slováci předběhli, je počet žen ve vládě. Oni mají pět, my jen čtyři. Pořád jsme na tom ale líp než naši předchůdci. Jo, a pro zajímavost, právě v Košicích je největší česká komunita, ne v Bratislavě, jak bych čekal. Je to pro mě záhada. Když jsem se ptal slovenských novinářů, ani oni nedokázali odpovědět, proč to tak je. Možná je sem přilákaly IT firmy.

V Košicích to bylo opravdu přátelské a otevřené. A dobře jsme se najedli. Navzájem jsme se inspirovali ve věcech, které bychom v našich zemích mohli zavést. Nejen já, ale i ministři obou zemí nakonec litovali, že na sebe neměli víc času. Témat bylo příliš mnoho, abychom je probrali všechny. Budeme se takto potkávat častěji než jednou za rok. Pozval jsem nakonec celou slovenskou vládu na 27. října, nejvýznamnější den oslav 100. výročí založení Československa, kdy slavnostně otevřeme zrekonstruované Národní muzeum.

SYRŠTÍ "SIROTCI" 🤔
Kauza už se rozmázla tak, že se k ní nechci moc vyjadřovat. V pátek jsem se potkal s paní Michaelou Šojdrovou, která s celou touhle záležitostí přišla. Na schůzce byla i naše bývalá ministryně spravedlnosti Helena Válková, naše poslankyně Monika Červíčková, která 3 roky žila a pracovala v Sýrii, ministr vnitra Jan Hamáček, Jaroslav Miko z Češi pomáhají, Martin Rozumek z Organizace pro pomoc uprchlíkům, syrská lékařka působící v ČR Samira Sibai, Šimon Pánek z Člověka v tísni a další. 

Potvrdilo se, že paní Šojdrová sama o žádných konkrétních sirotcích neví. Nemá připravený žádný seznam. Tak jsme se dohodli, že jí ministerstvo vnitra dá kontakt na organizace, které spravují uprchlické tábory v Řecku. A až ty konkrétní děti najde, můžeme se bavit dál. Podle lidí, kteří problematice uprchlíků rozumí, ale takové děti neexistují. Pokud by je přece jen paní Šojdrová našla, byl bych já osobně spíš proto, postavit jim dětský domov včetně školy v Jordánsku nebo Libanonu, než se budou moct vrátit zpátky domů do Sýrie. Tedy do prostředí, kde se narodily a vyrůstaly. Zopakoval jsem, že pomáhat musíme utečencům a jejich dětem V MÍSTĚ, kde žijí, znají ho a vyrostli v něm. Jaký se po pár minutách objevil titulek v novinách? Jasně: “Podle Šojdrové premiér otočil.” Ach jo. Přečtěte si prosím můj rozhovor, který jsem dal Právu, dávám ho do komentářů.

REKORDNÍ DŮCHODY A INVESTICE 👍
Na vládě jsme schválili nařízení o zvýšení důchodů. Takže je to definitivní. Od ledna příštího roku si v průměru každý důchodce rekordně polepší. Však už jsem vám několikrát psal, že se to chystá. V průměru 918 korun měsíčně navíc pro každého a k tomu tisícovka měsíčně pro seniory nad 85 let.

A taky jsme schválili rozpočet na rok 2019. Bude znamenat nejen rekordní růst důchodů, ale i investic: 122,2 miliard korun, z toho 79,6 miliard z národních zdrojů. Navyšujeme i platy, peníze do školství a na vědu a výzkum. Učitelé dostanou v průměru o 15 procent víc a nepedagogičtí pracovníci o 10 procent. Navyšujeme peníze na sociální služby nebo třeba sociálně-právní ochranu dětí.

Na naše zasedání v Hrzánském paláci přišel i pan prezident, aby vyjádřil svůj názor na rozpočet. A nebyl by to on, kdyby nepřišel s nějakou hláškou. Prý že nejhezčí výhled z Hrzánu na Malou Stranu, je ze záchodu. Kdo to chcete posoudit, tak 27. a 28. října budeme mít v Hrzánském paláci den otevřených dveří. Přijďte se podívat na Prahu, z terasy v Hrzánu je nádherná. Pokud politici Evropské unie mluví o hodnotách, tak tohle je přesně ono. Naše krásná Praha, kterou nám postavili naši předkové, kultura, architektura, duchovní bohatství, způsob života. Zkrátka naše civilizace.

Šel jsem se podívat s Danem Ťokem na tunel Ejpovice. Je to mistrovské dílo na železniční trati z Prahy do Plzně a až ho dokončí, bude to vůbec nejdelší železniční tunel v Česku. První vlaky by tady měly projet už tenhle rok 15. listopadu. A je stavěný tak, aby skrz něj mohly soupravy jezdit 160 kilometrů za hodinu a výhledově až dokonce 200. Samozřejmostí jsou moderní zabezpečovací zařízení a bezbariérová nástupiště. Je to další krok v naší snaze posunout Česko do 21. století. Vysokorychlostní železnice a páteřní dálniční síť mohly být dávno hotové, kdyby to porevoluční vlády zajímalo.

Když už jsme u těch předchozích vlád, nemůžu nenapsat o mýtu. Náš ministr Ťok řekl do novin, že bylo původně předražené až o miliardu a že by se nedivil, kdyby se o to ještě jednou zajímala policie. Pan novinář David Klimeš se ptal, kdože to tak předražil. No kdo asi, pane Klimeš? Tradiční demokratické strany, některé s bohatou korupční historií. Měl byste si to, pane Klimeš, nastudovat, určitě máte u sebe nějakého investigativního novináře, který se zabývá i něčím jiným než Babišem. My jsme vyhlásili transparentní soutěž na nového provozovatele. Stáli v ní proti sobě dosavadní Kapsch a konkurenti slovenský SkyToll, maďarský National Toll Payment Services a německý T-Systems. A tentokrát vyhrála ta nejlepší nabídka. Ministerstvo dopravy podepsalo desetiletý kontrakt s vítězným konsorciem firem CzechToll a SkyToll.

Měli jsme Radu pro výzkum, vývoj a inovace. Volili jsme členy výzkumné rady Technologické agentury ČR a probrali návrh výdajů státního rozpočtu na výzkum a vývoj. 
Na základě mého jednání u prezidenta Macrona a jeho ministryně obrany jsem přijal s naším ministrem obrany Lubomírem Metnarem zástupce Agentury pro zadávání obranných zakázek Francouzské republiky.

Na Černém mostě v Praze byla další sousedská večeře s naším kandidátem na primátora Petrem Stuchlíkem. Kozel, párky, bramboráky a debaty. Lidi si hlavně stěžovali na bydlení a vysoké nájmy.

Tak to byl můj týden. A teď už jdu kouknout na vaše otázky. Mějte se fajn 🤓Čau lidi, i důchodce může zaskórovat. Jako nejstaršímu premiérovi v historii České republiky se mi možná povede věc, kterou nikdo nebyl schopný prosadit za OSMNÁCT LET. Zahrádkářský zákon. Zahrádkáři o svůj zákon bojovali od roku 2001 a já za sebe hlásím, že je hotovo, na vládě jsme zákon projednali a poslali ho do Sněmovny. Snad jsem takhle na začátek hlášení udělal radost těm 140 tisícům členům Českého zahrádkářského svazu, ale taky vám všem, kdo hospodaříte na svém kousku půdy. Zákon zakotvuje práci zahrádkářů jako veřejně prospěšnou činnost a zdůrazňuje jejich významnou roli v naší zemi. Při projednávání ve Sněmovně se v něm jen ještě musí vyjasnit pár legislativních nedostatků, na které vláda upozornila. Každopádně se záměrem naprosto souhlasím a musíme ho protlačit. A to se můžete vsadit, že udělám všechno pro to, aby se to povedlo ještě v tomto volebním období.

A další extra důležitá věc, která se stala hned na začátku týdne na jednání vlády. Schválili jsme liniový zákon a poslali ho do Sněmovny. Stručně řečeno, když chceme postavit nějakou veřejně prospěšnou stavbu, jako je třeba dálnice nebo rychlodráha, trvá příprava 13 let. Je to neuvěřitelné, ale je to tak. 13 let, než se vůbec kopne do země. Náš liniový zákon zjednoduší povolovací procesy tak, abychom je zkrátili pod 10 let. Stavba se bude povolovat v jediném řízení, zjednoduší se i posuzování vlivů na životní prostředí. Těch vylepšení je tam ještě daleko víc, zkracování lhůt, zjednodušování znaleckých posudků, ale nebudu vás tím zatěžovat. Důležité je, že to jde do Sněmovny. Teď. Konečně.

Další věc jsme rozhodli na vládě. Vojáci dostanou příplatek jako všichni ostatní státní zaměstnanci, kterým jsme už schválili 1500 korun navíc od ledna 2020. Armáda má ale vlastní předpis, podle kterého se vyplácí mzdy, takže jsme museli schválit samostatné nařízení vlády. Vyřešeno.

Minimální mzda. Dohodli jsme se s naším koaličním partnerem, že by se měla od ledna zvýšit o 1250 korun na 14.600 korun měsíčně. Je to podle mě dobrý kompromis mezi tím, co chtěli zástupci zaměstnavatelů a zaměstnanců. Zvýšení drží krok s tím, jak u nás roste průměrná mzda. Je to zhruba 40,5 procent průměrné mzdy, Svaz průmyslu a dopravy chtěl 40 procent. Takže je to skoro stejné, jak si přáli.

Krátce ze sportu 🙂 Hrozně se těším, že v roce 2021 budeme u nás v Česku pořádat mistrovství Evropy v basketbalu a taky volejbalu, a už příští rok v judu. Určitě spousta z vás vzpomíná na tu brutální jízdu, co předvedli naši basketbalisti na mistrovství světa v Číně. Porazili Japonsko, Brazílii, Polsko, smetli Turecko a nakonec dopadli líp než USA. Skvělé 6. místo. Nejlepší výsledek od roku 1970. A k tomu měli naši borci největší úspěšnost v trojkách ze všech týmů světa. Pamatujete ještě na ten zápas s Tureckem, jak Ondřej Balvín dorazí ze vzduchu přihrávku Tomáše Satoranského? Taková lahůdka se prostě neokouká.

A judo? Díky Lukáši Krpálkovi jsme v něm světová velmoc. Lukáš inspiruje spoustu kluků i holek. Aby taky ne, když nedávno vybojoval zlato na mistrovství světa v Tokiu, v zemi, která judo vymyslela, v nejtěžší váze, a ještě k tomu ve finále porazil domácího borce.

Jsem na naše sportovce hrozně pyšný. Na vládě jsme tenhle týden schválili podporu 155 milionů, díky kterým se šampionáty v basketbalu, volejbalu a judu můžou konat tady u nás v České republice. Peníze půjdou z rozpočtu Ministerstva školství a naší nové Národní sportovní agentury. Bude to zároveň krásná symbolika, protože v roce 2021 slavíme přesně 100 let od založení basketbalu a volejbalu u nás. Těším se, až naše borce poženeme všichni dopředu v zaplněných ochozech.

Jo a mimochodem, nedáváme peníze jen do reprezentantů. Koukněte na graf, jak Ministerstvo školství zvyšuje dotace pro obce na rozvoj tělovýchovných jednot a sportovních klubů. Dám ho za chvilku sem na Facebook. Tenhle rok to bude o 770 milionů víc než v roce 2014. Koho by zajímala ta díra v roce 2017, tak to bylo proto, že 3. května 2017 zasahovala policie u Simony Kratochvílové, náměstkyně a kamarádky tehdejší ministryně školství Kateřiny Valachové, kvůli korupci. Všechny sportovní investice musely být kvůli tomu zastavené.

To byly rychlé zprávy, které jsem vám chtěl nastřílet, než se dostanu k tomu, co si zaslouží pořádně rozebrat.

Státní rozpočet 2020.

Však víte, vyšší důchody o 900 korun, vyšší rodičák o 80 tisíc, rekordní zvýšení platů učitelů. To už je jistota. Tenhle týden ale bylo ve Sněmovně 2. čtení tohohle nejdůležitějšího zákona roku a různí poslanci to vzali jako příležitost trochu se ukázat na kameru a do našeho rozpočtu si na poslední chvíli kopnout. Byl to obrázek, jak to v české politice funguje, tak se s vámi chci o něj podělit.

Základní fakt. Když jsem přišel na Ministerstvo financí, bylo zadlužení naší země 41,1 procenta HDP. Příští rok podle všeho klesne na 29 procent. A když počítám i příští rok, tak jsme lidem a firmám za 7 let ulevili na daních 129 miliard.

Ten plánovaný schodek rozpočtu na příští rok 40 miliard, do kterého se opozice a někteří komentátoři tak rádi opírají, je zaprvé jen PLÁNOVANÝ, protože se budeme celý rok snažit, abychom skončili s co nejlepším výsledkem. A zadruhé, jen na platy vojáků, policistů, hasičů, učitelů a dalších státních zaměstnanců, kterým platy zvyšujeme, dáme 300 miliard korun. Do toho vyšší důchody, rodičovská a všechny investice, o kterých vám píšu neustále. To jsou všechno INVESTICE DO LIDÍ, jsou to peníze, které lidi utratí tady u nás v Česku, neodejdou někam na Kajmany, ale vrací se hned zpátky do ekonomiky. Prostě si lidi můžou víc dopřát a tím pádem zvyšují spotřebu. A jestli se někdo pohoršuje nad tím, že taháme důchodce z bídy a učitelům zvyšujeme prestiž, tak to sorryjako.

Jasně, že bychom na tyhle investice nikdy neměli, kdybychom stát vedli diletantsky jako předchozí vlády. Jenže jsme zavedli manažerský přístup. Do řízení státu i do výběru daní.

Takže prosímvás, tady vám dám takový sloupek. Je to nejhutnější nářez faktů, jaký se mi asi doteď v hlášení povedl. Budu rád, když ho pošlete všem svým známým, nejen těm, kteří nám fandí, ale i všem škarohlídům, kteří mají nějaké svoje pocity, ale neznají čísla. Můžete jim tuhle část i označit, zkopírovat a poslat do mailu. Za chvilku k tomu přiložím i grafy, tak na ně určitě koukněte.

Tohle jsme s naší zemí udělali od našeho nástupu do vlády:

Zvedli jsme minimální mzdu z 8.500 na 14.600 korun.

Průměrná mzda, která v roce 2013 dokonce klesla, za nás stoupla z 25.768 na 34.116 korun a příští rok odhadujeme, že bude ještě o skoro 2000 korun vyšší, 36.057 korun měsíčně. 

Zvedli jsme průměrný důchod z 11.065 na 14.326 korun. Předtím se 5 let potácel kolem 10 tisíc.

Sestřičkám, kterým rok předtím, než jsme nastoupili do vlády, dokonce klesl průměrný plat o pětistovku, jsme ho zvýšili z 28.963 na 46.217 korun. A to i díky našemu příplatku 1500 korun měsíčně v příštím roce.

Lékařům rok před naším nástupem do vlády taky klesl průměrný plat. Skoro o 700 korun. My ho zvýšili z 59.556 korun na 86.859. I v tom je započítaný příplatek 1500 korun měsíčně pro státní zaměstnance. A samozřejmě se do toho počítají i přesčasy.

Učitelé možná doteď vzpomínají, jak jim v roce 2010 klesl průměrný plat skoro o 900 korun. My jim ho zvýšili z 26.535 na 42.469 korun.

Ostatním profesím ve školství v roce 2012 klesl průměrný plat o zhruba 150 korun. My jim ho zvýšili z 15.480 na 24.125 korun.

A policisté? V roce 2011 jim klesl průměrný plat o skoro 2000 korun. My jim ho zvýšili z 32.646 na 49.534 korun.

Hasičům, než jsme přišli do vlády, dokonce průměrný plat klesl třikrát. Takže měli v roce 2013 o 2840 korun míň než v roce 2009. My jim ho zvedli z 33.904 na 50.146 korun.

Podobně na tom byli vojáci. Ti měli v roce 2013 o skoro 1700 korun menší průměrný plat než v roce 2010. My jim ho zvedli z 36.961 na 51.308 korun.

Když vezmete průměrný plat ve státní sféře celkově, tak jsme ho zvedli z 25.880 na 39.569 korun.

Na výzkum, vývoj a inovace dáme příští rok z národních zdrojů o 10 miliard víc než v roce 2014. Celkem i s evropskými penězi to bude 47,5 miliardy.

Jeden z problémů, co jsme zdědili po minulých vládách, jsou celkové investice. Do silnic, nemocnic, škol, prostě všech obecně prospěšných projektů. Od roku 2009 to klesalo, a když jsme se dostali do vlády v roce 2014, byly investice z národních zdrojů jen 30,4 miliardy. My investice začali postupně zvyšovat a příští rok se dostaneme na rekordních 88 miliard z národních zdrojů a 146,2 celkově.

A teď se koukněte na státní dluh. Než jsme nastoupili do vlády, tak se za pouhých 6 let ZDVOJNÁSOBIL a v poměru k hrubému domácímu produktu, což je ten nejdůležitější ukazatel, stoupl z 23,2 procent v roce 2007 na 41,1 procent v roce 2013. Já ho jako ministr financí už za rok srazil na 38,6 procent a v roce 2020 už bude podle všeho jen 29 procent.

A pokud do nás někdo kope, že máme na příští rok naplánovaný rozpočet se schodkem 40 miliard, tak si vemte, že v roce 2016 jsme měli naplánovaný schodek 70 miliard a skončili jsme 61,8 miliard v plusu. Minulý rok byl zase plánovaný schodek 50 miliard a skončili jsme 2,9 miliardy v plusu.

No a podívejte se, jak se nám daří vybírat daně. Odhadujeme, že v příštím roce to bude už o 268,4 miliard víc než v roce 2013. Když bychom vzali, kolik jsme vybrali celkem na daních a odvodech, to znamená na sociálním a zdravotním pojištění, je to za stejné období o 601 miliard víc.

Je to samozřejmě i díky EET. Jen první a druhá vlna přinesla 33 miliard. A od příštího roku nabíhá třetí a čtvrtá.

Kdo by měl řeči o tom, že EET ničí hospody, tak mu ukažte tohle číslo. Od chvíle, co jsme elektronickou evidenci zavedli v roce 2016, stoupl počet živnostníků v pohostinství z 204.672 na 213.460. Prostě narovnáváme trh a lidi chápou, že platit daně je normální součást byznysu.

Mohl bych na vás těch grafů naházet ještě mnohem víc, ale myslím, že pro základní představu stačí. Sám, když se na ty grafy dívám takhle na jedné hromadě, přijde mi ještě vtipnější, s čím opoziční poslanci vystupovali během 2. čtení o rozpočtu. Jo, poslanci těch stran, které lidem nejen nezvyšovaly životní úroveň, ale jak vidíte z grafů, ještě je škrtily, a přitom naši zem zadlužovaly.

Náš rozpočet splácí JEJICH dluhy. Nejvíc vtipní byli asi Petr Fiala a Zbyněk Stanjura. Předložili návrhy na změny v rozpočtu a vlastně z nich vyplynulo, že sami vůbec netuší, jak se státní rozpočet sestavuje. Jsou to dost technické věci, se kterými vás nechci zatěžovat, tak jenom namátkou. Třeba chtěli snížit vládní rozpočtovou rezervu pod 0,3 procenta celkových výdajů. To je ale limit stanovený rozpočtovými pravidly, takže by se o tom ani nedalo hlasovat. Nebo chtěli snížit výdaje, které souvisí s příjmy z rozpočtu EU. Jenže ty byly schválené už předtím v 1. čtení… Ani se nebudu vyjadřovat k tomu, že chtěli snížit výdaje na sociální dávky tak, že by tím ohrozili zvýšení rodičáku… Prostě, co vám mám povídat. Já chápu, že nerozumí ekonomii, ale měli si to aspoň nastudovat a dávat během hlasování ve Sněmovně pozor. 

Taky by se měli konečně zamyslet nad tím, že jejich vláda nasekala škody za 2000 miliard a kvůli jejich 1000miliardovému tunelu se soláry přichází náš stát každý rok o 30 miliard, každý rok likviduje náš rozpočet. Kdyby ODS pod vedením Mirka Topolánka tuhle prasárnu neudělala, byl náš schodek na příští rok jen 10 miliard. Dám vám za chvilku na Facebook nějaké odkazy k tomu.

Já chápu, že to současný předseda ODS pan Fiala nemá lehké, je to slušný člověk, nekrade. Osobně mu fandím. Kmotři potřebovali někoho, kdo jim vylepší značku. Snaží se, ale má to těžké. Už jen proto, že je slušný, tak určitě sám nevěří, co říká. Značka ODS je z podstaty nenapravitelná. Vím, že lidi zapomínají, tak pro osvěžení paměti přikládám malinkou ochutnávku z dějin ODS. Dneska jsem byl v Otázkách Václava Moravce a o těchto věcech jsem nemluvil, jednak by ten pořad musel trvat 2 měsíce a zadruhé by mi to pan moderátor nedovolil. Tak vám to dám aspoň v samostatném odkazu sem na Facebook.

Během jednání o rozpočtu ve Sněmovně se ještě na poslední chvíli se urvali i dva poslanci ČSSD a chtěli nahnat nějaké politické body na platech kantorů. Však víte, rekordně je zvyšujeme, o 10 procent příští rok a v roce 2021 už budou průměrně 45 tisíc měsíčně. Paní Kateřina Valachová vystoupila s tím, že to je málo. Jo, slyšíte dobře, paní Valachová, která ve své době jako ministryně školství zvýšila platy kantorům jen o 5-6 procent, přitom kvůli ní státní rozpočet musel vyčlenit na inkluzi v letech 2016-2020 celkem 20 miliard. Jak ve své funkci skončila, si všichni pamatujeme. Musela odstoupit po korupční kauze své kámošky. Ve Sněmovně se k ní přidal její kolega Václav Votava, ale toho snad ani nebudu komentovat. Platy učitelům zvyšujeme podle našeho programového prohlášení. Sliby plníme.

Pojďme dál. Tenhle týden jsme ve Sněmovně odhlasovali několik opravdu důležitých zákonů. Mezi nimi novelu o silniční dopravě. Týká se taxíků a hlavně toho, aby nebyli tradiční taxikáři znevýhodňovaní oproti těm, kteří jezdí s Uberem, Liftagem a podobnými zprostředkovateli. Místo taxametru budou moct používat mobilní aplikaci a nebudou muset mít na autě svítilnu. Zákon taky ukládá jasné povinnosti zprostředkovateli taxislužby, tedy i tomu internetovému. Všechny taxíky budou muset mít evidenční nálepku, i ty, které jezdí s Uberem. Zákazníci budou víc chránění. Zákon ale třeba taky ruší zkoušky řidičů z místopisu. Stejně už dávno jezdí všichni podle mapy v telefonu.

Taky jsme schválili novelu zákona o náhradě újmy způsobené povinným očkováním, se kterou přišlo Ministerstvo zdravotnictví. I když případů, že by měl někdo zdravotní následky po očkování, je naprosté minimum, chtěli jsme, aby byla možnost dosáhnout na odškodnění. Očkování je prostě jediná účinná prevence vážných infekčních onemocnění, jako jsou spalničky, záškrt nebo černý kašel. Takže existovat musí.

Tenhle týden jsem se překonal a šel jsem na interpelace, i když vím, že jsou o ničem a k ničemu nevedou. Byl jsem na nich dokonce dvakrát, abych si to potvrdil. Nejvíc mě bavila paní Věra Kovářová, která ze mě dělala blba a snažila se mě zkoušet z předmětu Kapacita školek. Chtěl jsem se mírnit, ale fakt to nešlo poslouchat. Nemělo to žádnou podstatu. Vždyť jsem to byl já, kdo jako ministr financí začal poprvé řešit kapacitu škol. Šlo na ně od roku 2014 zhruba 26 miliard korun. A co je pikantní, do obce Chýně u Prahy šlo 138 milionů korun na novou základní školu a 44 milionů na tělocvičnu, tedy celkem 182 milionů. Ano, do té Chýně, kde byla paní Kovářová starostka v letech 2008 až 2010 a neudělala nic. Však jsem vám psal o investicích a speciálně o Školském programu v minulém hlášení.

Během interpelací se předvedli i Piráti, kteří chtěli rozjet kritiku našeho Národního investičního plánu, jenže se celou dobu odkazovali na špatný papír… Taky došlo na téma digitalizace, ve které jsme udělali pokrok jako nikdo před námi. Nebudu mrhat vaším časem, já ho na interpelacích ztratil sám dost. Takže si můžete přečíst celou výměnu o Národním investičním plánu i digitalizaci za chvilku v odkazu, který dám sem na Facebook.

V pondělí letím do Madridu na klimatický summit. Odlet v 5 ráno 😳 A tak jsem udělal s ministrem průmyslu a obchodu Karlem Havlíčkem a ministrem životního prostředí Richardem Brabcem tiskovku. Na ní jsme poprvé představili naše plány na snižování emisí do roku 2050. Budeme kvůli tomu muset změnit strukturu hospodářství, ale přitom se vyhneme hurá řešením, která nám nutí ekologičtí fanatici. Naše hospodářství ochráníme.

Víc než čtvrtinu všech emisí na světě dělá Čína, po ní USA. Zatímco naše země plní závazky v rámci EU i z Pařížské dohody na snižování emisí, velcí hráči na to kašlou. V Evropě jsme v emisích na 8. místě. Největším znečišťovatelem je s přehledem Německo. Vypouští skoro dvakrát víc než druhá Británie…

Teď vám dám vám pár čísel o České republice. V roce 2017 byly celkové emise naší země 128,7 megatun CO2, 51,8 megatun udělala energetika, 26,1 megatun průmysl, 18,7 megatun doprava. Takže je jasné, že nejvíc snížíme emise, když nahradíme uhlí jádrem a obnovitelnými zdroji. Teď vyrábíme 47 procent elektřiny z uhlí. Do roku 2050 to srazíme na 10 procent. Jádro stoupne z 32 na 49 procent a obnovitelné zdroje z 12 na 28 procent. Čili 80 procent bude bezemisních. Zbytek bude plyn a dojezd uhlí, které ale postupně úplně utlumíme.

V průmyslu míříme z 26,1 megatun na 12,7 megatun v roce 2050. Proto investujeme tak masivně do výzkumu, vývoje a nových technologií. Zatím žádný ministr nezaváděl nové technologie do průmyslu jako Karel Havlíček. A tenhle týden poslal do připomínkového řízení strategii čisté mobility. Řeší nejen elektroauta, ale i ta na vodík, plyn a různé hybridy. U toho budeme sledovat trendy ve světě, nesmíme být zbrklí, ani automobilový průmysl v tom nemá úplně jasno.

Už jsem vám před časem psal o ženách ve vědě. Jak jsou znevýhodněné oproti mužům. Nemají dostatečné možnosti sladit rodinu a práci, a tak zatímco se starají o děti, přichází o klíčové roky praxe. Řešili jsme to už s Akademií věd a tenhle týden jsem měl s Karlem Havlíčkem schůzku s paní Vlaďkou Petrákovou, mladou českou vědkyní, která nejenže v posledních letech dělala v Berlíně výzkum v oblasti fyzikální chemie, ale ještě má 4 děti. Teď pracuje na Akademii věd.

Paní Petráková je pozitivní a hrozně energická, aby taky ne, když tohle všechno zvládá. Byl jsem z ní nadšenej, je prostě moje krevní skupina. Dala nám podněty, jak podpořit mladé české vědkyně po mateřské a jak pracovat s talentovanými českými vědci, kteří sbírají zkušenosti v zahraničí. V Německu to mají dobře odchytané a to stejné chceme zavést i u nás. Budeme ji určitě angažovat.

Tenhle týden jsem se taky potkal s Michelem Barnierem, hlavním vyjednavačem Evropské komise pro brexit. Teď bude jednat o vztazích EU se Spojeným královstvím. Podle toho, co se povede vyjednat, se budou řídit vztahy při obchodování EU s Británií. Bavili jsme se i o předvolební situaci v Británii. Oba chceme vystoupení Spojeného království z EU s dohodou a oba bychom chtěli taky co nejužší, ale férové vztahy do budoucna. Pevně věřím, že pod vedením Michela Barniera se podaří najít takový vztah, který zohlední naši dosavadní společnou historii. Michel Barnier výborně komunikuje s členskými státy a s Evropskou radou a chci, aby ve své práci pokračoval. Na vyjednání budoucích vztahů EU a Británie bude mít 11 měsíců, když brexit nastane ke konci ledna 2020.

Teď už jen ve zkratce. Byl jsem na Mezinárodní odborné konferenci Rady seniorů s názvem Seniorská participace. Na vládě jsme schválili změny v podpoře českého exportu. Bude to odteď fungovat mnohem efektivněji z jednoho místa. Exportní garanční a pojišťovací společnost se stane stoprocentním vlastníkem České exportní banky.

Rozloučil jsem se s portugalskou velvyslankyní Manuelou Franco a poděkoval jí za utužování vztahů mezi Portugalskem a naší zemí. Dal jsem rozhovor, ve kterém jsem jasně zopakoval, že naše pozice v otázce ilegální migrace se prostě nezmění. Taky jsem mluvil o rozpočtu. Koukněte ke mně na Facebook, kdo jste nezaznamenal. 

Na koalici jsme si prošli naše Patnáctero v boji s chudobou a musím teda říct, že jsem celkem zklamaný. I když třeba Ministerstvo pro místní rozvoj a Ministerstvo spravedlnosti svoje úkoly plní. Jsou už hotové hodnotové mapy nájemného, aby šmejdi nedojili stát na dávkách nesmyslně vyšroubovanými nájmy. Ministerstvo práce a sociálních věcí by mělo začít výplatu dávek koordinovat s obcemi. Taky jsme pokročili v programu Výstavba a v řešení exekucí. Měli jsme velkou debatu ke dvěma nesplněným úkolům. Zavedení trvalého a přechodného pobytu, po kterém volají obce, aby měly přehled o trvale nebo přechodně žijících obyvatelích a mohly efektivněji řešit sociální systém, výstavbu bytů, odpady a podobně. Dohodli jsme se, že dávky budou moct dostávat jen ti, kteří mají trvalý nebo přechodný pobyt v obci. V řešení to má Ministerstvo vnitra. A taky jsme se bavili o povinné školní docházce, aby nebyla ohraničená věkem, ale skutečně dosaženým vzdělaním. Třeba výučním listem. Musíme bojovat proti předčasnému odcházení dětí ze školy.

Zasedala Rada pro výzkum, vývoj a inovace. Měl jsem schůzku s Českou ženskou lobby a institutem CERGE, bavili jsme se o podpoře školek a dětských skupin. Před chvilkou jsem se vrátil z Otázek Václava Moravce. Pan redaktor se se mnou dohadoval o stavebním zákoně, ale neměl pravdu. K věcnému záměru stavebního zákona dokonce zasedala specializovaná Legislativní rada vlády složená ze specialistů na správní a stavební právo, a to celý den. Takže příště, pane redaktore, trošku lepší přípravu 😉

Jo a před Strakovou akademií jsme s vedoucí Úřadu vlády a mojí nejbližší kolegyní Tünde Bartha rozsvítili vánoční strom a poděkovali všem zaměstnancům za jejich práci v tomto roce. 

Mějte se fajn.Čau lidi, konečně pár dní volna! Včera jsem pro vás ťukal do iPadu hlášení. Tu hlavní věc jste viděli v Blesku. Utrpení pejsků v množírnách definitivně skončí! Psal jsem vám minulý týden, že s tím pohneme. Hned potom jsem seděl s ministrem zemědělství Miroslavem Tomanem a chystáme novelu zákona proti týrání zvířat. Platnou nejpozději od začátku příštího roku 💪
 
Kdo bude pokračovat v týrání psů včetně štěňat, aby je pak prodával někde na benzínce, bude mít vážný problém.
 
Vlastně nechápu, jak můžou takoví lidi existovat. Sám mám doma tříměsíční štěně německého ovčáka, které jsem vám minule ukazoval, jmenuje se Tango. A taky máme zlatého retrívra Ellu. Předtím jsme měli dalšího německého ovčáka Maxe. Bohužel nás opustil před dvěma roky. Rád na něj vzpomínám.
 
Zpátky k zákonu proti týrání. Když se do něčeho pustím, tak chci, aby to bylo udělané pořádně a mělo reálný dopad. Proto jsem se potkal i s ministrem zemědělství, aby naše novela zákona měla všechny náležitosti. Nejde jen o to, že zvýšíme tresty za týrání, ale že naše novela přesně říká, co musí chovatelé dodržovat. Třeba, že budou muset získat povolení a licenci a nahlásit všechny feny, které chovají. Doteď to museli dělat ti, kteří mají pět a víc fen – a takových chovatelů máme v Česku oficiálně asi 900. A my uvažujeme, že to snížíme tak, aby to bylo od tří fen nahoru. Taky zavedeme povinnost pro chovatele, aby každá fena měla evidenční list, ve kterém bude počet narozených a odchovaných štěňat, jejich zdravotní stav, záznam o úhynu. Veterináři dostanou větší kompetence a bude se jim snadněji spolupracovat s policií. V rámci naší novely řešíme i problematiku útulků.
 
Ti, co množí a chovají psy v krutých podmínkách, jsou normální grázlové.
 
Je celkem jasné, že ze svého pokoutného „byznysu“ ani neodvádí daně. Podle odhadů jen 30 procent pejsků, kteří se v množírnách narodí, zůstává v Česku. S ostatními se kšeftuje v zahraničí. Určitě to je pro některé lidi zlatý důl. Posvítíme si na ně.
 
Pomoct může i každý z vás. Nejen tak, že nebudete tolerovat týrání zvířat ve svém okolí a nahlásíte to na policii, ale i třeba tím, že když si budete kupovat pejska, půjdete se nejdřív k chovateli podívat a ověříte si, v jakých podmínkách se štěně narodilo a vyrůstalo.
 
Každopádně vám všem, kterým není osud psů lhostejný, mockrát ze srdce děkuju 👍
 
Všechno jde, když se chce, podívejte, jak se nám podařilo za pár let omezit třeba hazard. Tenhle týden vyšla statistika, která mě obrovsky potěšila. Protože jsem to byl já, kdo od roku 2014 tlačí regulaci a vyšší zdanění hazardu. Navzdory šílené lobby, která má podchycených spoustu poslanců.
 
Možná si ještě pamatujete, jak jsem v roce 2016 navrhoval zvýšit daň u hazardu z 23 na 30 procent u loterií, živých her a binga a na 25 procent u kurzových sázek a podobně.
 
Nakonec mi to tradiční strany pěkně osekaly. Všechny hlasovaly proti nám. Sazba zůstala 23 procent 🙈 Naštěstí se podařilo prosadit důležité zvýšení zdanění na automaty, a to na 35 procent a 100 korun za bednu. Ještě před mým nástupem to bylo jen 20 procent a 55 korun na přístroj za den. Kdyby od roku 2017 platil můj návrh místo toho osekaného, naše země mohla mít každý rok o 600 milionů korun víc.
 
Pojďme se ale podívat trošku zpátky.
 
Rok 2012. Zlaté časy hazardu vrcholí. “Bedny” jsou skoro v každé hospodě, spousta provozovatelů dokonce restaurace zrušila, zaslepili výlohy a přešli na hazard kompletně. To všechno díky jednomu nejmenovanému ministrovi financí. Znáte ho. Jo, to je ten, který hazardním magnátům vydal naši zemi na zlatém podnosu. Začala největší epidemie hráčských závislostí a rozvratů rodin, jakou tahle země pamatuje.
 
Víte, kolik jsme tehdy měli v Česku heren? Bylo jich 7542. A teď si vemte, pozor, že POČET OBCÍ v celé republice byl 6251. Včetně těch nejmenších vesniček, kde není ani hospoda ani pošta. Říkalo se nám „kasino Evropy“ 😡
 
Střih. Rok 2019. Dámy a pánové, už to neplatí!
 
Za šest let jsme srazili počet heren na ČTVRTINU. Z těch 7542 jich zbylo 1801. Dali jsme taky obcím možnost rozhodovat o hazardu na svém území. Využilo to zatím 457 z nich, které u sebe hazard úplně zrušily, dalších 263 buď pro něj vyhradily konkrétní místa, nebo je naopak na určitých místech zakázaly. Třeba u škol, nemocnic a podobně.
 
Schválně, pamatujete si, že byste v poslední době viděli v nějaké hospodě blikající bednu? V barech a restauracích už je teď posledních několik desítek automatů a až jim doběhnou povolení, už se nebudou prodlužovat. Skončí úplně.
 
Škody, které na našem národu političtí podnikatelé napáchali, se budou ještě dlouho napravovat. Ale riziko vzniku patologického hraní je dnes úplně jiné, než bylo před šesti lety. A taky jsme na hazardu vybrali víc daní. Díky většímu zdanění, které jsem prosadil, i důslednějšímu výběru. Mezi lety 2013 a 2018 stoupl o 1,7 miliardy na 9,8 miliardy.
 
Zavedli jsme taky ochranná opatření pro lidi, kteří si jdou zahrát. Třeba povinnou registraci hráčů, povinné přestávky ve hře a zavírací dobu.
 
Někdo říká, že se hazard přesunul na internet. Ale i tam jsme udělali pro lidi velký kus práce. Zavedli jsme blacklist neboli seznam nelegálních provozovatelů. Když na nějakého přijdeme, zablokujeme mu web i platby na jeho účet. Pamatuju si pořád velice živě, že někteří internetoví nadšenci svého času šířili paniku o „cenzuře internetu“ 😱 No, teď zrovna je na našem blacklistu devět nelegálních provozovatelů. Desítky ostatních se stáhly dobrovolně. Opakuju ještě jednou to číslo: DEVĚT. Z milionů webů.
 
A plánujeme ještě větší ochranu lidí před hazardem. Jak napsala Alena Schillerová, vybudujeme online systém včetně registru vyloučených hráčů. Ti, co jsou na dávkách v hmotné nouzi, dlužníci v úpadku, gambleři se soudním zákazem nebo nařízenou ochranou, už nedostanou možnost si ještě víc pokazit život. A svým rodinám.
 
Tím se dostávám ke skvělému projektu, o kterém vám průběžně píšu.
 
Digitální Česko! 🇨🇿
 
Náš vládní program na kompletní digitalizaci naší státní správy. Už počtvrté jsme na tohle téma uspořádali mezinárodní konferenci. Je to velká dvoudenní akce, na které propojujeme odborníky a úředníky. Hlavní téma byla tentokrát umělá inteligence ve státní správě a vyhodnocení, co se nám v digitalizaci už povedlo.
 
Je fakt, že nejrůznějších strategií už politici v téhle zemi představili spoustu. Ale my jsme první, kteří mají skutečný tah na branku. Myslíme to vážně. Vždyť jsme si v rámci Digitálního Česka vytyčili 785 projektů a 200 z nich už se rozběhlo naplno. Třeba Portál občana, kde už najdete 60 služeb spadajících pod různá ministerstva. Šedesát ušetřených cest na úřad.
 
Velké pokroky jsme udělali taky v Datové schránce, kde si dneska můžete vyřídit od podání daňových přiznání přes žádosti o rodičovský příspěvek až po různé výpisy a potvrzení. Makáme na Portálu moje daně, digitalizaci stavebního řízení, digitálně technické mapě, seznamu legislativních povinností pro podnikatele, digitálních dálničních známkách a spoustě dalších věcí. Pro lidi i pro firmy.
 
Víte, že když si něco usmyslím, tak dělám na sto procent, abych to dotáhl. A já si neusmyslel nic menšího, než aby naše země měla nejlepší služby na světě, takové, o kterých budeme moct mluvit na našich cestách, a o kterých se ze zahraničí budou jezdit učit. Budu rád, když kouknete na můj projev z konference. Je tam docela dost informací. Dávám do komentářů. 
 
Jeden z hlavních účelů digitalizace je, abychom furt do zblbnutí nemuseli vyplňovat ty samé formuláře. Třeba živnostníci musí kvůli dani z příjmu, sociálnímu a zdravotnímu vypisovat ty samé údaje pořád dokola. Pro ně chystáme zvláštní opatření. Možná jste o něm už slyšeli. Pokud ne, tak vám to oznamuju teď.
 
Zjednodušíme život až 422 tisícům živnostníků, kteří mají roční obrat pod milion korun. Tak, jak jsme se zavázali v našem programovém prohlášení. Díky našemu novému zákonu budou moct daň, sociální a zdravotní platit v jediné měsíční paušální částce. Žádné daňové přiznání, žádná daňová kontrola a mnohdy ani žádná účetní ani daňový poradce. Když se totiž k téhle možnosti rozhodnete, tak prostě socko, zdrávko plus nějakých 500 korun platíte dohromady v jedné platbě na jeden účet. Příští rok by to měsíčně dělalo nějakých 5500 korun, no bude kolem toho samozřejmě diskuse, ale když to vyjde, tak máte všechno vyřešené. Už žádné každoroční závody na finančák. Ministerstvo financí teď na našem návrhu pracuje a uděláme všechno pro to, aby byl platný nejpozději od ledna 2021.
 
Teď bych vás chtěl vzít za hranice.
 
Nejdřív do Francie 🇫🇷 Přišla mi milá zpráva od našeho velvyslance Petra Druláka, že obraz, který jsem dal panu prezidentovi Macronovi už visí. Možná si ho pamatujete. Vizionáři a žháři od Zdenka Jandy. Prezident Macron ho v Paříži brzo představí veřejnosti.
 
A teď Brusel 🇧🇪 Tadá! Naše europoslankyně Dita Charanzová byla nominovaná na prestižní MEP Awards! Porota složená z novinářů a odborníků tohle ocenění dává za tvrdou práci v evropském parlamentu a za dosažené úspěchy. Dita už jeden ročník vyhrála. V roce 2016 za zahraniční politiku. Moc jí fandím i tento rok.
 
Máme v Evropě opravdu špičkové političky. Naše další europoslankyně Martina Dlabajová byla totiž vůbec první český zástupce v europarlamentu, který MEP Award vyhrál. Konkrétně za oblast zaměstnanosti a sociálních věcí. Jsem na naše holky v Evropě hrdý. No, holky, dámy, samozřejmě! Nechal jsem se unést. Nic, jdeme dál 😅 
 
Sýrie 🇸🇾
 
Dával jsem vám sem fotky i krátké shrnutí z mého jednání s prezidentem Syrského červeného půlměsíce panem Khaledem Hboubatim. Našli jsme pozemek, kde by mohla stát česká vesnička pro syrské sirotky. A česká firma Cubespace, která se specializuje na modulární stavby, teď vypracuje projekt na míru. I na Twitteru bylo vidět, že syrskou stranu naše iniciativa velmi těší. Je to důležité nejen z humanitárního hlediska, ale určitě to posílí vztahy mezi oběma zeměmi. Máme příležitost se zapsat jako první, kdo tímhle způsobem pomůže.
 
A pomáhat chceme i v Maroku 🇲🇦 To je můj další nápad. Stejně jako v případě Sýrie, stojí na myšlence, že pomáhat bychom měli naprosto konkrétně a s jasnou představou, kam peníze jdou a na co budou použité. A taky aby stát, který je dostane, věděl, že je poskytla Česká republika. Ne nějaký anonymní fond.
 
Po trase z Maroka do Španělska teď připlouvá nejvíc ilegálních migrantů. Už na minulé Evropské radě jsem vystoupil, že bychom měli podpořit iniciativu marockého krále z 6. listopadu, kdy vyzval Alžír k rozhovoru o západní Sahaře. Pokud ale budeme na nějaký projekt v Maroku přispívat, musíme to udělat jinak než naposledy, kdy jsme v rámci států V4 dali 32 milionů euro do italského trustu. Za ně se měly nakoupit lodě pro libyjskou pobřežní stráž. Zaskočilo mě, že nakonec ty lodě tendruje a nakupuje Evropská komise. Tím pádem Libyjci ani neví, že ty peníze přišly od nás.
 
Čili když teď Slováci chystají další solidární projekt, řekl jsem jim, že to musíme postavit jinak. Oslovit Maroko, co konkrétně potřebují a jak jim můžeme pomoct zastavit ilegální migraci. A peníze poskytnout tak, aby bylo jasné, od koho a na co jdou a jaké mají přinést výsledky.
 
A tím se dostávám k Slovensku 🇸🇰 kde jsem byl na summitu zemí V4 a Německa. V Bratislavě jsme se potkali všichni premiéři a paní kancléřka Merkelová. Slováci teď předsedají Visegrádské skupině, ale už v červenci to přebíráme my. Potřebovali jsme se zkoordinovat s ostatními premiéry V4 a společně s kancléřkou jsme probrali důležitá témata. Samozřejmě Brexit. Chápeme pozici Irska, ale ten problém s hranicí je při stávající pozici Velké Británie téměř neřešitelný. Leda, že by to byla a zároveň nebyla otevřená hranice, na které by fungovaly kontrolní supertechnologie.
 
Moderní technologie jsou pro mě klíčové téma. Evropská unie by se měla víc zaměřit na jejich podporu. Připravujeme národní strategii umělé inteligence a chci, aby se v ní naše země stala evropským lídrem. Je to jeden z pilířů naší vládní strategie Česká republika: země pro budoucnost.
 
Samozřejmě jsme mluvili o blížících se evropských volbách. Bude se vybírat nová Komise a její předseda. Na závěr summitu jsme přijali společnou deklaraci k 30. výročí pádu železné opony.
 
Zpátky domů a teď už rychle. Otevřeli jsme s Adamem Vojtěchem první Centrum porodní asistence v Česku 🐥 V nemocnici Na Bulovce oficiálně slouží maminkám od pátku. Tématu porodních center jsem se věnoval dost obšírně v minulém hlášení a dával i video. Je to úplně nová éra českého porodnictví a já věřím, že kromě mnohem příjemnějšího prostředí a přirozených porodů s asistentkami se nám zvedne porodnost. Určitě koukněte, kdo jste to nezaznamenali.
 
Bylo mi taky ctí potřást si rukou se skvělou Petrou Kvitovou a předat jí medaili Karla Kramáře. Protože její comeback na špičku světového tenisu, potom co ji ten grázl poranil na ruce, je prostě neuvěřitelný. Zasloužil by si filmové zpracování. S Petrou se vždycky rád vidím. Srší z ní pozitivní energie. Vzpomínali jsme, jak jsme si skoro před třemi lety dali čtyřhru ve Znojmě a slíbili, že to musíme ještě někdy zopakovat. Potřebuju ale nejdřív trochu potrénovat 😅
 
No a koukali jste včera na Martinu Sáblíkovou? Desáté zlato v řadě, devatenáct titulů 🇨🇿 Nemám lepší slova, než že ji hrozně gratuluju. O prvním rychlobruslařském stadionu pro ni jsme jednali už několikrát. Nabízeli jsme místo v Brně, které pan trenér Petr Novák odmítl kvůli nízké nadmořské výšce. Trvá na Novém Městě na Moravě. Tam ho ale nechtějí, protože se bojí, že ho město neuživí a biatlonisti tomu taky nefandí. Takže jsme se zatím bohužel nepohnuli z místa.
 
Měl jsem schůzku s ředitelem Moravské zemské knihovny panem Tomášem Kubíčkem. Mají investiční záměr na rekonstrukci a dostavbu depozitáře. Na realizaci potřebují od státu tento rok dotaci 60 milionů korun. Dostavba by vyřešila jejich kapacitu na 40 let dopředu. A protože část budovy nebude knihovnou využívaná hned po dokončení, mohla by tady 30 let vystavovat Moravská galerie, která má taky problémy s prostorem. Možná tam bude jednou přemístěná i knihovna Milana Kundery.
 
S Karlem Havlíčkem, předsedou Asociace malých a středních podniků jsem zašel na setkání šéfů víc než padesáti zahraničních kanceláří CzechTrade. Jsou to klíčoví lidi, kteří podporují naše exportéry v celém světě a protože jsem se v minulosti zahraničním obchodem živil, zajímá mě, jak přistupují k podpoře našich vývozců.
 
Se spoustou z nich se potkávám na svých cestách po světě a musím říct, že je mezi nimi spousta srdcařů a hrozně šikovných lidí. Nedávno jsem se v Indii potkal třeba s Ivanem Kameníkem nebo v Thajsku s Janem Lembasem.  Odvádí tam dobrou práci. Pořád ale nejsem spokojený, jak funguje jejich komunikace s našimi ambasádami. Někde je to výborné, ale někdy mi to připadá, že si spíše konkurují a moc se nedoplňují. To musíme změnit, podnikatel nemůže být zmatený, kdo mu vlastně má v zahraničí dávat podporu a my nebudeme utrácet za to, že v jednom městě ve světě máme zároveň pobočku CzechTrade a velvyslanectví. Hodně se teď na to zaměřím. Ušetříme a ještě zpřehledníme služby státu.
 
No a když už jsme se potkali, využili jsme to pro představení naší inovační strategie Czech Republic: The Country For The Future. Karel Havlíček ukázal nové priority naší země v oblasti vědy a inovací a taky to, jak se budeme nově propagovat v zahraničí. Je to hrozně důležitá věc, nebudeme se prezentovat už jen jako země s úžasnou historií, ale taky jako sebevědomý stát, který nabízí chytré a pracovité lidi, technologická řešení a špičkový výzkum. Tak jako to udělalo Finsko, Dánsko nebo Švédsko před patnácti lety. Dneska jsou na špičce a tam míříme i my.
 
S Karlem Havlíčkem jsme taky šli do Letňan, kde se konal výborný veletrh Řemeslo Praha. A v rámci něj Řemeslná rada. To je pravidelné setkání představitelů víc jak třicítky hlavních cechů a profesních spolků. Já jsem se toho zúčastnil už podruhé a protože jsme se před rokem s řemeslníky shodli na jasných úkolech, začali jsme bilancováním.
 
Začnu tím dobrým. Po mnohaleté diskusi je připravený nový předmět pro 2. stupeň základních škol. Bude se jmenovat Technika. Dával ho dohromady skoro rok odborný tým pana docenta Dostála z Univerzity Palackého v Olomouci a odvedli výbornou práci. Předmět propojuje manuální zručnost s novými technologiemi a přiznám se, že mě dostal. Děti to určitě zaujme.
 
Tím ale, musím teda říct, moje nadšení skončilo. Řemeslníci tvrdě zkritizovali průběh zavádění mistrovské zkoušky. Ona přitom řeší jak ochranu spotřebitele, tak zvyšuje kvalitu práce, řeší nedostatek učitelů praktického vyučování a zvyšuje prestiž řemesel. Ukázali mi, jak už sedmým rokem lítají mezi ministerstvem školství a ministerstvem průmyslu a všude jen poslouchají, jak něco nejde. Ano, čtete správně. Už sedm let.
 
Možná, že tyhle praktiky v minulosti někdo trpěl, ale já se s tím nesmířím. Hned na pondělí 18. února jsem na sedmou ráno svolal mimořádnou poradu za účasti ministra školství, ministryně průmyslu a obchodu, ministra zemědělství a zástupců podnikatelů a neodejdeme, dokud se jasně nevymezí kompetence a úkoly. A já tentokrát velmi důsledně dohlédnu, aby se dotáhlo. Současně budu chtít vidět, jak probíhá zavádění duálního vzdělávání, proto jsem pozval i zástupce krajů. S řemeslníky jsem ještě řešil vládní živnostenský balíček, který velmi přivítali a doporučili mi ještě nebát se říznout do živnostenského zákona, který je už příliš nepřehledný a neodpovídá požadavkům na moderní podnikání. Takže si píšu další úkol!
 
A dál. Sešla se už podruhé Národní koalice pro boj se suchem. Je to čím dál větší problém a musíme být na letošní léto připravení a zajistit dostatek pitné vody nejen pro lidi, ale i zemědělství a průmysl. Na vládě jsme oficiálně schválili Inovační strategii ČR 2019–2030. Měli jsme i Bezpečnostní radu státu, jednání Rady vlády pro koordinaci protidrogové politiky.
 
Jednal jsem s evropskou komisařkou pro hospodářskou soutěž paní Margrethou Vestagerovou, hlavně o tom, aby Komise dohlédla, že do ostravského ArcelorMittal přijde seriózní investor, který ho bude rozvíjel a nejenom si brát dividendy. Je důležité, aby Komise trvala na zpřehlednění toho prodeje. A taky jsem paní komisařce tlumočil konkrétní návrhy, které mi poslali odboráři.
 
S královéhradeckým hejtmanem panem Jiřím Štěpánem jsme zase řešili nemocnici v Rychnově. Svolal jsem k tomu schůzku, které se zúčastní šéf nemocnice, hejtman, ministr zdravotnictví a šéf fakultní nemocnice v Hradci. Potřebuju slyšet, jak to ve skutečnosti je. Někdo říká, že je potřeba investovat jen do nemocnice v Hradci, druzí zase podle usnesení vlády do rychnovské nemocnice. Užil jsem si i trochu zábavy, s Monikou jsme zašli na oslavy 25 let TV Nova (oficiální).
 
Zase se sem nevešlo všechno, co bych vám chtěl říct, ale i tak jsem toho na vás naházel víc než dost. Tak se mějte pěkně a přeju vám fajn týden.Čau lidi, teď hodně lidí naštvu. Chystá se největší demonstrace od listopadu, no a najednou přichází zpráva Centra pro výzkum veřejného mínění Sociologického ústavu Akademie věd ČR. Která říká… no, já se skoro stydím to říct 😊 Říká, že je líp. Ano, už JE líp. Tak, jak jsme slibovali, že ANO, BUDE LÍP, tak už JE LÍP. Máme to na papíře.
 
Fakt. Víc, než polovina Čechů považuje životní úroveň svojí domácnosti za dobrou. A téměř polovina lidí hodnotí kladně i ekonomickou situaci v Česku. Přesněji, víc než 45 % lidí hodnotí současnou ekonomickou situaci v zemi pozitivně, z toho 41 % ji označuje za dobrou a 4 % dokonce za velmi dobrou! Fajn 👍 Dobrá je za tři, tak bychom mohli ještě trochu zamakat, co říkáte? Musíme, chci lepší čísla. Jako vždycky 🤓
 
Tak ještě jednou: Ano, už je líp. V komentáři je důkaz.
 
A jedem.
 
“Jsme hrdinové,” prohlásil jeden mladý filmař… na demonstraci proti Babišovi. Jasně. Kde jinde.
 
Přemýšlím, kdo jsou hrdinové pro mě. Skuteční hrdinové. Řeknu vám to, a rád. Moc rád. A taky, co pro ně děláme, já a mí kolegové ve vládě. Protože jenom mít rád nestačí. Jen mluvit nestačí. Protestovat nestačí. Je potřeba něco UDĚLAT, a to je vždycky tím těžší, čím jste výš. To mi snad budete věřit.
 
Moji hrdinové?
 
Jasně. Učitelé. Skvělí kantoři, kteří se snaží naše děti něco naučit, i když za to nemají bůhvíjaké peníze. Spousta z nich do toho dává celé svoje srdce.
 
Naše vláda přidala letos 15,9 % učitelům, tak jak jsme to slíbili. A příští rok jim přidá na výplatách 10 procent a rok nato dalších 9 procent. Než skončí tohle volební období, budou mít v průměru přes 45 tisíc korun měsíčně. Tak, jak jsme slíbili.
 
Hrdinové jsou pro mě i všichni rodiče, kteří se o svoje děti pečlivě starají a přivedli je na svět, i když věděli, že je to zatraceně těžká práce a na každou chvilku radosti připadá deset chvilek starosti. Chci, aby lidi měli co nejvíc dětí, abychom jako národ nevymírali a nestárli. Chtěl bych v každé rodině aspoň dvě děti, nejlíp tři. Ale to nám asi ještě chvíli potrvá, než se to povede. Co můžeme udělat teď, to jsme už udělali.
 
Za minulé koaliční vlády, kdy jsem byl ministr financí, jsme několikrát snižovali daně pracujícím rodičům na první, druhé i třetí dítě. A v tomhle směru jsme nejlepší v Evropě. Dál pokračujeme v investicích do mateřských školek, u kterých jsme sesbírali požadavky za 8,5 miliardy. Žádosti za 4,6 miliardy už jsme uspokojili a našli dalších 2,5 miliardy a zbytek intenzivně hledáme. U základních škol máme požadavky za 10 miliard, podpořili jsme za 7,5 miliardy a další 2,5 miliardy našli ze zdrojů Evropské unie.
 
Začali jsme s programem Výstavba bytů, půjčujeme mladým rodinám na pořízení bytů a domů. Státní fond rozvoje bydlení spustil v srpnu 2018 program pro mladé a z něj jsme doteď podpořili 845 projektů za 850 milionů korun. Tento rok máme připravenou miliardu. Můžete se hlásit přímo na webu. Dávám do komentářů.
 
Naše vláda zvedá rodičovský příspěvek o 80 tisíc korun, takže pokud ho rodiče budou pobírat ještě k 1. lednu 2020, dostanou se na krásných 300 tisíc korun, což jsme taky slíbili v našem programovém prohlášení.
 
A důchodci. Ti jsou hrdinové už jen tím, že mají za sebou desítky let práce a starostí o budoucí generace. Važme si jich. Oni vybudovali naši zemi, starali se o nás, starají se o naše děti, svoje vnoučata. Hrají významnou roli v rodinách, spojují je. Díky nim žijeme v bezpečné a taky úspěšné zemi. Důchodcům letos naše vláda rekordně přidala na důchodech a příští rok jim je zvedneme znovu. Zase o 900 korun.
 
Hrdinové jsou pro mě vědci, kteří rozšiřují naše obzory a pomáhají svými objevy lidem. To fakt nemusím nějak okecávat. S vědci se potkávám často a učím se od nich, jak funguje výzkum a co pro něj potřebují. Příští rok naše vláda navyšuje podporu vědy a výzkumu na 48 miliard korun.
 
K tomu zvedáme výdaje na investice z národních zdrojů na 85 miliard a celkově to bude dělat 135 miliard!
 
Samozřejmě, hrdinové jsou naši vojáci, Armáda České republiky v čele s náčelníkem Generálního štábu Alešem Opatou. Určitě jste viděli jeho video, které jsem sdílel tenhle týden. Máme skvělé vojáky. Brání naši svobodu. Budeme jim kupovat zbrusu nová obrněná vozidla za 50 miliard, vrtulníky a další techniku, po které už spoustu let volají. A příští rok dostane Ministerstvo obrany od vlády o skoro 8 miliard víc.
 
A co lékaři a sestřičky? To nejsou hrdinové? Jasně, že jo. A někdy ti největší. Víme to všichni, co jim svěřujeme do rukou, třeba své blízké. Jak moc na ně spoléháme a jak tvrdou práci leckdy odvádějí. Povedlo se nám konečně dorovnat ten hrozný dluh, který k nim měly vlády v minulosti. Jejich platy se díky nám už vyrovnaly průměru Evropské unie. A přestávají nám odcházet, hlavně sestry, což byl v minulosti hrozný problém. Vláda přidala lékařským školám 7 miliard na následujících 11 let, aby mohly přijmout o 15 procent víc studentů. Budeme investovat do modernizace nemocnic.
 
Jo a mimochodem, Adam Vojtěch vyhlásil skvělou kampaň „Studuj zdrávku“, která chce přilákat víc mladých ke studiu zdravotnických škol a k práci ve zdravotnictví. Točí videa, vyhlásili soutěž, budou mít i reklamní spoty v kinech a chtějí s kampaní objet republiku. Mají k tomu i web, dávám do komentářů plus prezentaci od Adama Vojtěcha.
 
Hrdinka je pro mě i Alena Schillerová, která na všechno tohle, co jsem vám právě napsal, dokázala sehnat peníze. Aniž by přitom zvyšovala státní dluh. Ten mimochodem klesá. Ze 41,1 procenta v roce 2013 na 30,6 loni a v jeho snižování pokračujeme. Každý se na to může podívat v komentáři.
 
Alena pokračuje v tom, co jsem jako ministr financí začal. Příští rok vybere jenom na daních o skoro 44 miliard víc. I díky dokončení EET, zavedení digitální daně, zdanění hazardu a dalším opatřením, na kterých s kolegy maká jako šroub. Stoupnou i příjmy z odvodů, protože dál porostou platy.
 
A všem ministerstvům Alena Schillerová nařídila úspory na provoz 10 procent. Musí přestat plýtvat materiálem, vodou, energiemi a službami. Tím ušetří přes 3 miliardy ročně. Ušetříme i na mrtvých duších, ale o tom jsem vám už nedávno psal.
 
Tyhle čísla, co vám tady píšu, jsou z rozpočtu na rok 2020. Alena Schillerová ho přinesla představit na tripartitu neboli schůzku vlády, podnikatelů a odborů. Je to dobrý a vyvážený návrh. Plníme v něm sliby, které jsme dali občanům, přitom ale držíme na uzdě rozpočtový schodek a zase o něco snížíme podíl státního dluhu na HDP. Patříme mezi absolutní evropskou špičku. A díky našemu návrhu rozpočtu tam budeme patřit i dál.
 
Na tripartitě jsme jednali i o dopravních stavbách. Vladimír Kremlík přišel ukázat devět projektů nad 300 milionů korun, které zahájí v následujících 3 letech. Všechny už dostaly zelenou od Ministerstva životního prostředí. Obrovský kus práce na těchto projektech odvedl i bývalý ministr dopravy, který o nich jednal s Evropskou komisí a napravil nečinnost předchozích vlád.
 
Můžeme tak konečně rozjet třeba dálniční obchvat Českých Budějovic, Lubence a Řevničova, dálniční úseky Opatovice – Časy nebo Hradec Králové – Smiřice. Budujeme, i když to častokrát brutálně komplikují Děti země, které blokují výstavbu i tam, kde to nedává žádný ekologický smysl. Kvalitní dálnice a silnice jsou ale priorita naší vlády a budeme do nich investovat, i v případě, že se zpomalí ekonomika.
 
Další priorita je, jak všichni víte, digitalizace. O ní na tripartitě mluvil náš vládní zmocněnec Vladimír Dzurilla. Všechna ministerstva dneska už pracují na portálech, které umožní přístup ke službám pro občany a firmy online. Už jsem vám psal, že jsme na vládě odsouhlasili Zákon o právu na digitální službu. Do 5 let od jeho přijetí chceme všechny povinnosti vůči státu moct vyřídit po internetu.
 
Je to strašně moc práce, protože na tenhle hlavní zákon jich navazuje ještě 150 dalších. Vladimír Dzurilla to koordinuje napříč všemi ministerstvy a úřady. Ale nebojíme se toho.
 
Největší radost mám z elegantního řešení, jak se státem komunikovat. Nebudete muset mít žádnou očipovanou občanku ani datovou schránku, ale bude vám prostě stačit vaše elektronické bankovnictví. Banky mají bezpečnost špičkově vyřešenou, tak proč to nevyužít. Tenhle náš projekt pod názvem BankID už je technicky vymyšlený a v nejbližších dnech jdeme do schvalování legislativy a pak už se vrháme na realizaci.
 
Na podzim máme naplánovanou kampaň, ve které budeme lidem představovat, co všechno jde dělat online.
 
Vladimír Dzurilla představil i digitalizaci zdravotnictví, stavebního řízení, a taky, co všechno děláme k získání Centra umělé inteligence v České republice. Bylo vidět, že zaměstnavatelé i odboráři oceňují, kolik práce jsme na sebe naložili a jak makáme, abychom to všechno úspěšně odbavili.
 
Vznikají nám pod rukama hodnoty, na které žádná předchozí vláda neměla kuráž ani schopnosti. Na řvaní na náměstích nechci už reagovat. Tu úplně nejsilnější reakci jsem už na Facebook stejně dával a ani nebyla ode mě. Kdo jste neviděli Fakta a mýty o auditorské zprávě od pana Jiřího Chýly, tak si to určitě dejte. Jako jeden z mála ten text skutečně četl a dokáže interpretovat. A vyvrací ve svém článku lži, které se o mě a o auditu šíří. Je v komentáři.
 
Viděli jste fotky z Jihomoravského a Zlínského kraje? Řešil jsem tam s kolegy dvě věci, které místní trápí asi ze všeho nejvíc. Dopravu a sucho. Takže se mnou jel i ministr dopravy Vladimír Kremlík a ministr životního prostředí Richard Brabec. 
 
Projeli jsme nejdřív na lodi Baťův kanál. Sem na Facebook i na Twitter jsem dával fotky a informace, tak koukněte. Baťa byl neuvěřitelný vizionář a jeho kanál byl úplně první PPP projekt v oblasti vodních cest v Česku. Postavil ho za čtyři roky a dokončil v roce 1938. Měří 53 kilometrů a má 14 plavebních komor. Postupně se z něj stal turistický fenomén Zlínského a Jihomoravského kraje, který přináší peníze celému regionu. V roce 2018 navštívilo kanál 90.000 turistů a díky němu se taky doba jejich pobytu prodloužila o několik dní. Takže další peníze pro místní hoteliéry, majitele restaurací, cukráře 👍
 
Teď chceme kanál prodloužit do Hodonína a Kroměříže. Podívali jsme se do přístavu Skalica a na stavidlo Rohatec, kde se příští rok začne stavět plavební komora za 234 milionů. Měla by být hotová v roce 2023. Po dokončení a úpravě koryta Radějovky se bude dát po Baťově kanálu doplout až do Hodonína, kde se chystá stavba dalšího přístavu za 266 milionů s plánovaným dokončením 2025.
 
Turisti se dostanou i do Kroměříže, až se v roce 2025 dostaví plavební komora Bělov za 293 milionů. V tom budeme spolupracovat i s Richardem Brabcem, protože je potřeba vyřešit otázky životního prostředí. Plus budeme stavět v Kroměříži přístav za 230 milionů.
 
Až bude všechno tohle hotové, prodlouží se Baťův kanál o 18,8 kilometrů a bude na něm moct kotvit o 200 lodí víc než doteď. 
 
V Otrokovicích jsem prozkoumal, jak pokračuje stavba obchvatu města. Na silničáře jsem teda nebyl asi úplně milej, protože jsem jim hned na úvod řekl, že staví tempem kilometr ročně. No a za ty 3 roky, co postavili 3 kilometry, zvládla stejná firma na Slovensku postavit 52 kilometrů. Aspoň, že už bude v roce 2021 hotovo a Otrokovicím se konečně uleví. Ekologickým maniakům, kteří se snaží stavbu neustále blokovat, navzdory.
 
S Richardem Brabcem jsme se zašli podívat na projekty, které financujeme a které lidem pomáhají v boji proti suchu. Dával jsem fotky z Pastviska, kde vodní kanály a mokřad fungují jako taková klimatizace pro široké okolí. Díky projektu Ministerstva životního prostředí je tam o 8 tisíc kubíků vody víc než předtím a ta zásobuje i podzemí v okolí. Stálo to 10 milionů.
 
Pak jsme se šli podívat do Přísnotic. Mají skvělého a energického starostu, ukázal nám, jak dokončují projekt za 6 milionů, který si postavili za peníze z programu Velká Dešťovka. Je to skvělý systém, vodu ze střech i chodníků budou svádět do podzemní nádrže a z ní zavlažovat park a zeleň. Přebytečná voda půjde do rybníka. Podobných projektů chystáme stovky po celé republice!

A zásadní událost týdne. Svolal jsem po smskách neformální jednání premiérů V4. Původně jsem se měl setkat jenom s maďarským premiérem. Trvalo to tři hodiny na osm očí včetně oběda.
 
Teď je totiž nejdůležitější období před Evropskou radou, rozhoduje se, kdo bude šéf Evropské komise, Evropské rady i Evropského parlamentu. Naše jednání hostil Orbán Viktor, takže jsem sedl hned po skončení výjezdu na Moravě do auta a odjel do Budapešti.
 
Jednali jsme v novém sídle maďarské vlády s impozantním výhledem na Budapešť, v bývalém klášteře Karmelite. Viktor Orbán nám ukázal jednací sál vlády i svou kancelář. Líbilo se mi, že zařízení celé budovy je až puritánské s důrazem na zachování genius loci. 
 
Trvalo to tři hodiny, a i když každý z nás čtyř je z jiného politického uskupení, máme stejné názory na budoucnost Evropy a hlavně na bezpečnost, migraci, nejdůležitější položky příštího evropského rozpočtu, koheze – to znamená investice – a taky klimatické cíle nebo vnitřní trh. 
 
V4 má se svými 65 miliony obyvatel a 4 premiéry v Evropské radě váhu. Každý z nás teď často komunikuje po telefonu s ostatními premiéry. Nechceme spitzenkandidáty. Šéf komise má měřit všem stejně a nebýt zaměřený proti V4.
 
Během našeho jednání padlo několik jmen. Máme jasno, koho podpoříme. Narozdíl od novinářů, kteří u toho vůbec nebyli, zato se snažili vymýšlet poutavé titulky.
 
Nechceme, aby o České republice rozhodovaly jiné státy. Jsem premiérem všech českých občanů a bojuju za všechny české občany bez ohledu na to, zdali mě mají nebo nemají rádi.
 
No a tenhle čtvrtek a pátek se potkám se všemi premiéry na Evropské radě. Kromě jmen na nejdůležitější funkce EU budeme řešit také plán EU na příštích pět let, téma klimatu, u kterého nepodpořím žádné nerealistické cíle, externí vztahy se státy mimo EU. V pátek na Eurosummitu budeme taky řešit budoucnost eurozóny. Euro nechceme, ale budeme se vyjadřovat k tomu, jak by se eurozóna měla reformovat, protože jejíprosperita má na nás velký vliv – při našich 85 % exportu do EU.
 
A teď rychlovka.
 
V minulosti jsme si došlápli na hazard, vyčistili od něj města a pořádně ho zdanili. Teď přišli na řadu nepoctiví směnárníci. V dubnu vstoupila v platnost naše novela směnárenského zákona a díky němu už Centrální banka rozdala pokuty za 2,7 milionu korun. Hlavně velkým směnárnám v centru Prahy, které šidily lidi.
 
Vladimír Kremlík odvolal ředitele Českých drah. Já jsem už minulý týden během interpelací jasně řekl, že vypíšeme otevřené výběrové řízení a ministr dopravy samozřejmě najde nejlepšího nástupce.
 
Jednala vláda. Projednávali jsme limity na hypotéky a mysleli jsme i na to, aby na ně mohli dosáhnout i mladší lidé a rodiny. Schválili jsme dotaci 55 milionů na Moto GP v Brně. Je to obrovská a důležitá akce pro všechny, kdo tam žijí. Bojovalo za to celé nové vedení města, kde jsme v opozici, i Jihomoravského kraje.
 
Byl jsem na návštěvě Severní Makedonie. Pan premiér Zoran Zaev je velmi přátelský a nabitý energií. Ujistil jsem ho, že podporujeme jejich vstup do EU a NATO. Chci o tom mluvit i na Evropské radě. Makedonie splnila všechno, co si Evropská unie přála, měli bychom teď splnit slib. A začít rozhovory.
 
Zajel jsem se podívat na naše policisty, kteří pomáhají chránit makedonsko-řeckou hranici před nelegálními migranty. Mají nejlepší výsledky ze všech deseti států, které tam jsou zastoupené. Je to skvělá parta, měl jsem z nich výborný pocit. A byly tam i dvě policistky 👍 Dělají vynikající práci a už se jich vystřídalo ve 26 kontingentech 1014. Během té doby zadrželi skoro 15 tisíc ilegálů. Dělají profesionální práci a všichni si je pochvalují. Pan premiér Zaev s našimi policisty dokonce prý občas chodí na pivo!
 
Tak a já tady s dovolením skončím. Je přece jenom neděle a moje paní dnes slaví a rodina s přáteli taky. Stejný den narození jako Donald J. Trump. A mějte se krásně.Čau lidi, tak. Jsem zase předseda. Osm let jim vykládám, že by si mohli najít lepšího. Ale vypadá to, že hnutí v čele s pracujícím důchodcem pořád funguje 🤓 Do Prahy na sněm jsem přijel rovnou z hor. Bylo tam krásně, ani se mi nechtělo domů. Celkem jsem si odpočinul, i když jsem teda moc nerelaxoval. Ladil jsem svůj projev a řešil s kolegy pracovní věci, vždycky ráno před lyžováním a večer po večeři. Kolegové už ví, co to znamená, když řeknu, že jedu na dovolenou. Poslal a dostal jsem plno smsek. A mezi nimi jednu, která mě neskutečně zahřála na srdci. 

Zrovna jsem se chystal na oběd, když mi na mobil skočila zpráva od Zdeňka Majzlíka. Ano, toho pána, který už roky bojuje za proplácení léčebného konopí pro svou dceru Martinu. Určitě vzpomínáte na její případ. Trpí už spoustu let roztroušenou sklerózou a konopí je jediné, co jí pomáhá. Když jsem tu sms zahlédl, čekal jsem nějaký problém, trošku jsem se bál, ale bylo to úplně naopak.

Pan Majzlík vyhrál bitvu s pojišťovnami.

Co bitvu… válku! 

Napsal mi, že pojišťovna jeho dceři proplatí léčebné konopí V PLNÉ VÝŠI A POTŘEBNÉM MNOŽSTVÍ. A to ještě dřív, než vstoupí v platnost náš zákon, který pomůže všem takovým pacientům. Mám z toho obrovskou radost. Což není zas až tak důležité, ale mám. S panem Majzlíkem jedeme kampaň za lékařské konopí od jara 2017.

A další vítězství. Poslanci zvedli ruku pro naši novelu zákona proti týrání zvířat. Máme za sebou první kolo. Teď to jde na ústavně právní a zemědělský výbor. Konečně budeme mít páku na ty, kteří týrají psy v množírnách. Jak jsem vám o tom psal v minulém hlášení. Myslím, že dost obšírně. Určitě koukněte, kdo jste to nezaznamenali. Pan ministr zemědělství Miroslav Toman po dohodě se mnou připravuje novelu veterinárního zákona, která systémově vyřeší postup proti těmto nepřijatelným praktikám.

A další hrozně důležitá novela se posunula. Tentokrát jde o elektronickou evidenci tržeb a zavádění její třetí a čtvrté vlny, kam kromě již evidujícího obchodu a stravování spadají všechny ostatní hotovostní tržby. Konečně se dostala do druhého čtení. Snižuje DPH na vodné, stočné, stravovací i odborné služby a to, prosím pěkně na pouhých 10 procent! Bude nás to sice stát 3,4 miliardy, ale víme ze zkušenosti, že kombinace důsledného výběru daní a zároveň jejich snižování je ze všeho nejúčinnější. V případě stravovacích služeb to bude už druhé snížení v řadě. V souvislosti s první vlnou EET spuštěnou v prosinci 2016 jsme sazbu už snížili z 21 na 15 procent, a teď klesne o dalších pět procent. I tak ale EET v letech 2017-2018 přineslo na daních, sociálním a zdravotním do veřejných rozpočtů 20,2 miliardy korun! 

To ani nemluvím o tom, že v roce 2015 jsme snížili daň na léky, knihy, kojeneckou výživu a hudebniny z 15 na 10 procent. Doufejme, že tentokrát se snižování daní opravdu projeví na cenách pro lidi.

Naše nejnovější novela dá podnikatelům, kteří mají tržby do 200 tisíc za 12 měsíců možnost evidovat svoje tržby off-line. To znamená, že si k evidenci tržeb nebudou muset pořizovat žádné pokladní zařízení.

Konzultovali jsme tohle řešení s podnikatelskými svazy a komorami. A dohodli se na hranici 200 tisíc jako na nejvhodnější. Bude se týkat fakt jen těch nejskromnějších podnikání. Třeba opravy deštníků, bot, prodeje keramiky a podobně. Chceme z EET co nejmíň výjimek, aby byl systém spravedlivý ke všem. Zároveň nikdo z nás nechceme, aby kvůli EET končily malinké obchůdky a živnosti, které dotváří život na vesnicích a v městských čtvrtích.

Opozice neustále a teatrálně omílá klasickou lež o tom, že „EET háže klacky pod nohy malým živnostníkům“. Přitom agentura STEM se už dlouho ptá obyčejných lidí, co na evidenci tržeb sami říkají. A dvě třetiny z nich si myslí, že je to pozitivní opatření!

Teď další oficiální čísla: po zavedení první vlny EET v roce 2017 vzniklo o 275 podniků víc, než kolik jich skončilo. A počet plátců DPH stoupl o 16 procent. Žádná likvidace. EET je normální součást podnikání. 

EET není žádná „buzerace malých živnostníků“, jak se snaží roky vyprávět opozice. Mimochodem, dost amatérsky. Naopak, data z EET nám pomáhají líp zacílit kontroly a chodit tam, kde je větší pravděpodobnost prohřešků. To znamená, že úředníci tolik neotravují ty, kteří mají všechno v pořádku. Jasně, že se nepářou s tím, kdo opakovaně a úmyslně šidí na daních. Chyby z nepozornosti nebo nevědomosti jsou ale jiná věc. A tohle číslo podle mě mluví za všechno: 68 procent kontrol, které zjistily nějaké pochybení, skončilo DOMLUVOU. Ne trestem.

Třetí a čtvrtá vlna EET musí naběhnout nejpozději příští rok. Nemůžeme teď přestat na půl cesty a nechat v tom akorát ty, kteří už evidují. Základní myšlenka je férový trh a poctivé placení daní. A od ní nikdy neustoupím.

Mimochodem, přátelé. Už PĚT LET V ŘADĚ klesá státní dluh České republiky v poměru k HDP. Tenhle týden to oznámilo ministerstvo financí. A jak dlouho je ANO ve vládě? 

Hádejte.

Pět let. 

Takže mně tradiční politici fakt nemusí vykládat, jak řídit naši zemi. Spíš by se měli podívat na můj projev ze sněmu, jak tady 25 let předtím „hospodařili.“ Dávám do komentářů.

Tak, a teď co je nového v našem projektu vládní čtvrti v Letňanech. Už na začátku roku jsem vám sem dal výpočet, že návratnost projektu by byla 5 let. A po nich bychom každý rok šetřili daňovým poplatníkům stamiliony, protože bychom se zbavili nehospodárných nájemních smluv a starých energeticky náročných budov v centru. Vždyť ani nemáme pro úředníky dost vlastních budov, takže jen na nájemném platíme soukromníkům půl miliardy ročně. Z peněz nás všech. Leckdy v palácích, kam ani zaměstnanec nemůže dojet autem a zaparkovat a třeba v okolí nakoupit.

Pan Zdeněk Hřib, primátor Prahy, přišel s požadavkem, aby stát zaplatil dostavbu městského okruhu za 60 miliard, odprodal Praze kasárny v Karlíně, převedl na ni Nemocnici Na Bulovce, vybudoval novou nemocnici v Letňanech s 1000 lůžky a postavil 1300 bytů. Potom si stěžoval, že návrh řešení, který jsme mu poslali, je nekompletní. I když byl tedy sestavený přesně tak, jak si na schůzce 30. ledna vyžádal. Včetně informací o umístění nemovitostí. Nemáme kdykoliv problém cokoliv doplnit, pokud je teda co 😉 No, pojďme dál.

Pan primátor nás požádal o seznam všech budov, kterých se přemístění úředníků může týkat, jejich výměru, počtu zaměstnanců, výdajů na nájemné, provozu a údržbu. Bohužel zveřejnění těchhle údajů je proti platným zákonům, takže jsme se na tom malinko zasekli. Úřad pro zastupování státu ve věcech majetkových dělá analýzu, co vůbec může jít ven, abychom zákon neporušili. Bude hotová do konce příštího týdne. Dost informací už je na webu a dostalo se to i do médií. Snad to bude panu primátorovi stačit. Já myslím, že trocha vstřícnosti je vždycky fajn a my se o ni snažíme.

Na seznamu je 32 budov a 1 areál pozemků k prodeji. Taky bychom rádi otevřeli veřejnosti Nostický palác Ministerstva kultury nebo areál Ministerstva pro místní rozvoj na Staroměstském náměstí. Zatím jsem nepřestal věřit, že máme s panem primátorem stejný cíl. Chovat se jako dobří hospodáři.

A mějte se krásně 🤓Čau lidi, tuhle fotku jsem dělal odpoledne na dětském hřišti u nás v průhonické Sokolovně. Pořád se ještě hrozně rychle smráká. Do nového roku jsem Vám už popřál minulý týden, ale nikdy toho není dost, tak posílám ještě jedno přání: Ať se vám tenhle rok splní všechno, co si přejete. Za pár dní nás čeká hlasování o důvěře vládě a taky prezidentská volba, no a já osobně si přeju, aby to nebyl týden nenávisti mezi lidmi. Útoky proti prezidentovi Zemanovi gradují, a proti mě taky nezaostávají. I když už teď je jasné, že napoprvé důvěru nedostaneme, nebrání nám to, abychom makali 🇨🇿

Jako premiér mám za sebou první oficiální státní návštěvu. Samozřejmě jsem si vybral Slovensko, je to tradice. V dnešní Evropě se my Češi a Slováci navzájem potřebujeme víc, než kdy předtím, máme spolu vztah, který nám ostatní národy můžou závidět a taky letos slavíme to nejkulatější výročí 🍾: 100 let od založení společného státu, 50 let od Pražského jara a 25 let od rozdělení na dvě svrchované republiky.

Během letu Praha-Bratislava jsme probírali s kolegy strategii zahraničních cest a kontaktů v Evropské unii, já jsem se rozhodl, že pojedu na World Economic Forum do Davosu, kde údajně od dob Klause za Českou republiku nikdo nebyl. Přitom je tam největší koncentrace státníků světa.

Taky jsem se zamyslel nad tím, jak rozdělení Československa ovlivnilo můj život. Všichni, kdo mě nesnášíte, můžete si stěžovat u Mečiara a Klause 😂 Kdyby totiž nerozdělili Československo, nikdy bych nezaložil Agrofert, nikdy bych pak nevstoupil do politiky, protože nám zkorumpovaný systém rozkrádá daně včetně těch mých, ale měl bych pohodový život byznysmana, který by si právě teď užíval svůj první rok v důchodu ⛷🏖🏊🏻⛵️🍹

Z myšlenek mě vytrhlo až dosednutí na ranvej v Bratislavě 🛬. Přijeli jsme na Úřad vlády, pak přišel zahajovací ceremoniál, na kterém byla hromada fotografů 📸. Robert Fico, predseda vlády Slovenskej republiky byl velmi přátelský a příjemný a radil mi, co mám během ceremoniálu dělat, měl jsem trému. Od fotografů jsme si na chvilku mohli odpočinout během pracovní schůzky na čtyři oči a potom i během oběda v krásném a velkém Zrcadlovém sále. Probrali jsme toho spoustu. Hlavně V4, migrační politiku a situaci v EU, jak budeme dál bojovat proti kvótám 💪

Na tiskovce pro všechna česká i slovenská média jsem samozřejmě mluvil česky, i když jsem teda slyšel, že už se některé naše filmy překládají do slovenštiny a naopak 🙈. Potom jsme odjeli vzdát hold k památníku Tomáše Garrigue Masaryka a Milana Rastislava Štefánika, dvou největších osobností našeho společného boje za svobodu. Socha Štefánika je opravdu monumentální, víc než sedmimetrové dílo. Náš TGM u Pražského hradu je oproti němu hodně skromný ☺️ Pak jsem dal rozhovor pro Televízia TA3, tady je: bit.ly/rozhovor-pro-TA3, kde jsem zase mluvil slovensky. Ale zjistil jsem, že už mi to moc nejde a musím hledat slova 😂

Mějte se hezky a pište mi, jdu to teď číst 🤓Čau lidi, to jsem zase já. Možná už jsem otravnej, ale ještě jednou a snad naposledy tento rok. Pak vám dám pár dní pokoj, slibuju 😎 Sedím tady a prohlížím si fotky a jsem možná trochu dojatej. A chci Vám popřát všechno dobré do nového roku. A taky moc poděkovat.Čau lidi, dneska fakt v rychlosti. Musím jet. Zdravím hlavně důchodce, učitele a další pracovníky ve školství. Jsem hrozně rád, že se nám podařilo prosadit zvýšení vašich platů a důchodů. Rekordním způsobem. A jako bonus přestaly ty šílený vedra. Celkem úspěšný týden, řekl bych 🤓

Kvůli platům ve školství jsem se potkal v Hrzánu s delegací školských odborů vedených panem Františkem Dobšíkem a s Alenou Schillerovou a Robertem Plagou. Dohodli jsme se, že od prvního ledna příštího roku budou mít učitelé o 15 procent víc a nepedagogičtí pracovníci, čili všichni školníci, kuchaři, nebo účetní o 10 procent. Taky jsme si vysvětlili, že kdybychom to zvýšení udělali už teď od 1. září, stálo by to státní kasu další 4 miliardy. A to si náš rozpočet bohužel nemůže dovolit. Stejně je to ale pořádný skok.

A důchody? Ty taky stoupnou prvního ledna. Už jen stačí, aby to podepsal pan prezident. Já vím, dával jsem vám to sem už tolikrát, že možná ty čísla znáte nazpaměť: o 918 korun měsíčně stoupnou důchody v průměru a důchodci nad 85 let dostanou ještě tisícovku měsíčně navíc. Bude nás to stát 38 miliard meziročně navíc, je to největší položka státního rozpočtu.

Tohle naše menšinová vláda prosazovala už od úplného začátku. Takže jsem šťastný, že je hotovo. 

Museli jsme teda ve sněmovně hlasovat nadvakrát, protože poprvé nám do toho hodil vidle senát. Zástupci ODS totiž po dvaceti letech zjistili, že v Česku žijí nějací důchodci a pokusili se “naskočit na vlnu” 😹 Vrátili nám zákon s tím, abychom prý přidali tisícovku všem, kteří jsou v důchodu 25 let. 

Super, takže třeba lidi, kterým je dneska 85, ale makali dýl než do šedesátky, by tu tisícovku nedostali. Plus sama ministryně práce a sociálních věcí za ČSSD řekla, že kvůli nepromyšlenému návrhu senátorů by důchodový systém zkolaboval. Je fakt vtipné sledovat ty politiky, kteří před lety důchodcům přidali 40 korun a teď mají plnou pusu sociální spravedlnosti. Co je, dámy a pánové, populismus, když ne tohle? 

My samozřejmě budeme pokračovat v reformě důchodů. Rekordní růst je jen první krok. Dál se chceme zabývat hlavně ženami, které zůstaly dlouho doma s dětmi, a na stará kolena jsou za to trestané nízkým důchodem. Taky se podíváme na ty nejnáročnější profese, kde by si lidi zasloužili jít na odpočinek dřív.

Je ale jedna profese, kde prosazujeme zpomalení růstu platů. Asi víte. Cítíme to stejně. Poslanci. Růst jejich platů určuje zákon, který jsme zdědili z minulosti. A stejně, jako naše menšinová vláda prosazovala zvýšení důchodů od samého začátku, prosazovala i zpomalení růstu platů poslanců. Kdo nevěří, ať koukne třeba na článek na Novinkách z února. Dávám ho do komentářů. Stojí za to si ho přečíst i díky vtipným citátům zástupců ODS. Podle nich je zpomalení růstu platů poslanců populismus. Nevím no, sto tisíc měsíčně plus náhrady je podle mě dost i na člověka, který pracuje v centru Prahy 🤔 Otázka je, jestli by někteří poslanci měli v reálném životě příjem, jaký mají teď. Dost o tom pochybuju.

Jsem rád, že Piráti návrh naší menšinové vlády ANO vzali za svůj a snad nám ho pomůžou prosadit. Zároveň ale taky chápu poslance, že hlasovat proti vlastním příjmům je pro ně neobvyklé a mělo by se to změnit. Poslanci by neměli sami rozhodovat o svých platech, v ostatních zemích jsou to jiné instituce, které o tom rozhodují. Jasně, já jsem v jiné situaci. V politice pracuju zdarma, protože celý svůj příjem posílám samoživitelkám. 

O platech jsem se bavil i s panem Jaroslavem Hanákem, prezidentem Svazu průmyslu a dopravy České Republiky. Probrali jsme toho samozřejmě mnohem víc: od situace v naší ekonomice, nedostatek pracovních sil, přes vztahy mezi Evropou a USA až po situaci v Turecku. Novináři se nás pak ptali hlavně na minimální mzdu. Já říkám už nějaký čas, že bych ji rád zvedl o tisícovku, představa zaměstnavatelů je 800 korun. Teď je to hlavně otázka domluvy mezi odboráři a zaměstnavateli. Měli by se domluvit mezi sebou, ne si posílat vzkazy přes média.

Taky jsme se s panem Hanákem bavili o zahraničních misích pro podnikatele. Chtěli by jich pořádat mnohem víc. Třeba já jako premiér na svých zahraničních cestách doporučuju české výrobky a firmy vždycky, když se k tomu naskytne příležitost. Jak jsem to třeba udělal nedávno ve Finsku. Byl bych rád, kdybych měl víc času a mohl se vydat i do vzdálenějších teritorií, vzal s sebou na palubu zástupce našich firem a pomohl jim s propagací. Doufejme, že kolegové Nováková a Brabec k tomu přistoupí aktivně a že budeme mít brzo ministra zahraničních věcí. Ten by měl být v tomhle směru nejaktivnější.

A teď bych rád napsal něco k pietnímu aktu před Českým rozhlasem. Tedy on byl plánovaný jako pietní, ale určitě jste v televizi viděli to divadlo, které rozpoutala skupina lidí před budovou. Povídal jsem si potom s několika staršími dámami, které měly až slzy v očích z toho, jak křiklouni shodili celou tu vzpomínku na lidi, kteří položili život v rámci ruské okupace. Přes ten řev jste můj projev určitě nemohli slyšet, tak jsem vám ho dal na Facebook. Díky za všechny lajky a sdílení. Kdo jste si nenašel čas, dávám vám na něj odkaz do komentářů.

Můžete mi věřit, že číst projev až do konce, když vám lidi sprostě nadávají, plivou a máte pocit, že vás můžou každou chvíli fyzicky napadnout, není nic příjemného. Ale z úcty k obětem okupace jsem to udělal.

Co vlastně znamená svoboda a demokracie? Sprostě nadávat a řvát z jednoho metru premiérovi do obličeje? Pro někoho asi jo. Jsou lidi, které to vyloženě baví. Pořád ta samá skupinka. Když bylo hlasování o důvěře, když někde máme mítink, dokonce když jsem se ženil, a teď když jsem vzdával hold obětem před Českým rozhlasem. 

Svoboda a demokracie pro tyhle lidi znamená právo dát průchod nenávisti. Ale já pamatuju, že v roce 1968 i 1989 jsme si pod slovem svoboda a demokracie představovali něco jiného: svobodu cestovat, říct názor a nebát se, že vás za něj zavřou, pracovat a studovat v zahraničí. Dnes to máme, získali jsme svobodu po roce 1989 a není ohrožená. Jak jsem už řekl v projevu: “Každý si dnes může říkat a psát co chce, každý si může založit stranu nebo hnutí nebo změnit své volební preference. A komu se něco nebo někdo nelíbí, může jakkoli kritizovat a proti něčemu brojit nebo si v příštích volbách zvolit někoho jiného.”

Spousta lidí si myslí, že jsem za tu dobu v politice musel otupět. Vždyť mi chodí i spousta anonymních dopisů a dokonce výhružky smrtí. Ale já nejsem cynik. Ty urážky se mě pořád dotýkají. Když na mě někdo fanaticky řve “estébák” nemůžu tu křivdu necítit. Soud na Slovensku jsem vyhrál. Mou rodinu StB šikanovala kvůli emigračkám a mému tátovi zarazila služební postup. Ale to fanatikům nejde vysvětlit. Nechápou ani to, že člověk, na kterého můžou beztrestně plivat, není ohrožení demokracie. Jediné, co ohrožuju, je korupční klientelistický systém, který tady zakořenil po roce 89, a který postupně odstraňujeme.

Proto mě hrozně těší Vaše vzkazy podpory a dopisy. Dostal jsem jich spoustu ❤️ Třeba manželé z Ostravy mi popsali svoje pocity z křiklounů u Rozhlasu, schválně neuvádím jejich jména, aby neměli problémy. Jsme dneska v situaci, že když mě někdo podporuje, může si za to vysloužit urážky: “Tolik vulgarity nenávisti a zloby, kterou projevují vůči Vám osobně, neprojevovali v minulosti ani vůči komunistickým vládám. Povětšinou vynikali spíš servilitou, než odporem. V současnosti nerespektují ani základní pravidla slušnosti. Ani vůli většiny.” Tvrdé, ale asi pravdivé.

Napsal mi i 22letý student pražské ČVUT. O víkendech pracuje jako fotbalový rozhodčí, takže ho napadlo docela trefné přirovnání křiklounů před Rozhlasem k neukázněným fotbalovým fanouškům. Vzkázal mi, že bude rád, když jeho dopis zveřejním celý, takže tady je:

“Český lide,
již 22 let jsem tvou součástí, vidím a vnímám co se kolem mě děje. Vážím si možností, které díky právě tobě mám. Svobodu jsme před 50 lety ztratili, ale díky tobě ji máme a přetrvává. Díky tobě máme svobodu projevu, díky tobě mohu studovat a právě díky tobě bych měl být hrdý. 
Ano, jsem hrdý, že jsem Čech, ale tvoje chování mě občas zklame. Ti, jež mezi tebou patří k „nejloajálnějším“, právě tací ti dělají největší ostudu. Tací, kteří s oblibou nosí trikoloru, či odznaky podporující demokracii a republiku. Tací právě často jednají proti vlastním slovům a hodnotám, za kterými naoko stojí. 
Říkám dost! Dost tomuto ostudnému jednání, kdy se na pietní události chováš jako neukázněný fotbalový fanoušek. Dost hanobení demokracie, alespoň v den, kdy jsme o demokracii přišli, by ses mohl chovat uctivě k jednomu z hlavních představitelů našeho demokratického státu. Dost hanění prezidenta i ostatních zástupců lidu zvolených v demokratických volbách. 
Myslíš si, že nemám pravdu? Kde jsou obrazy našeho pana prezidenta? Kam zmizely ze škol a úřadů? Proč pořádáš demonstrace, na které jsou často vyháněni studenti i proti jejich vůli? Proč, když se snažíš říct pravdu, neříkáš ji celou? Jak můžeš dopustit to, že tvé hašteření je pro smích ostatním národům? 
Vím, že máš možnost projevit svůj nesouhlas, ale i to bys měl dělat s pokorou, rozumem a hlavně sám sobě nedělat ostudu. Měl bys stát za zvolenými zástupci, víš přeci, že většina rozhoduje, právě to je demokracie a ty jako menšina bys měl stát za společným rozhodnutím, na kterém ses podílel. Pokud je demokracie to co chceš, měl bys ji tedy respektovat.“

Takže abych to uzavřel. To, že může člověk řvát premiérovi sprostě do obličeje, považuju já osobně za důkaz, že u nás máme svobodu a není nijak ohrožena. A teď už pojďme zase zpátky k reálné práci. Kvůli které jsem do politiky vstoupil.

Dálnice. Oprava D1 jede podle plánu 🏁 Než začne školní rok, bude u Prahy průjezdná bez omezení. Slíbil mi to náš ministr dopravy Dan Ťok. V září a říjnu budou taky dokončené tři další úseky. Celkem budeme mít hotových skoro 90 kilometrů. Přijde vám to málo? Kdyby s tím naši předchůdci začali před 10 lety, už byla celá D1 komplet hotová.

Koho z vás štvou uzavírky kvůli rekonstrukci, tak mám pro vás docela zajímavé číslo. U nás v Česku máme na sto kilometrů průměrně 2,4 uzavírky. A hádejte, kolik mají v Německu. Dokonce 3,5. V Rakousku to je 1,9. Takže jak vidíte, nejsme jinde než ostatní vyspělé motoristické země Evropy. Opravovat se musí, protože na tom závisí naše životy. A já i ministr dopravy vám děkujeme za trpělivost ve zúžených pruzích. Prosím tu osmdesátku tam dodržujte, je to důležité.

Když jsme u té dopravy, věděli jste, že bojujeme tvrdě proti stáčení tachometrů? Od 1. října 2018 může dostat podvodník flastr až půl milionu korun. Půjdeme tvrdě po těch, kteří si stáčením tachometrů vydělávají. Samozřejmě ne po těch, kteří nevědomky koupí stočené auto. Dávám vám do komentářů web, kde si můžete kilometry zkontrolovat.

No a jako vždycky bylo jednání vlády, řešili jsme třeba zvýšení ochrany léčiv před paděláním nebo rozpočet vojenského zpravodajství na zajištění kybernetické bezpečnosti. V Hrzánském paláci jsem přijal předsedu Národního shromáždění Arménské republiky Ary Bablojana 🇦🇲 Taky jsem se potkal se Šimonem Pánkem z Člověka v tísni a diskutovali jsme o neziskovém sektoru. 

Byl jsem na bezpečnostním výboru představit nového šéfa GIBS Radima Dragouna, který byl vybrán poprvé v transparentním výběrovém řízení. V minulosti byla běžná praxe, že si tam politici dosazovali svoje lidi.

A měl jsem taky docela dost výjezdů. V pondělí jsem se s Karlem Havlíčkem podíval do laserového centra Eli Beamlines v Dolních Břežanech. Je to evropský výzkumák, kde mezinárodní tým vědců vyvíjí nejintenzivnější laserový systém na světě. Pracují tu Češi, Maďaři, Angličani, ale třeba i Turci a Rusové. Bude sloužit k výzkumu ve fyzice a materiálových vědách, biomedicíně a astrofyzice. Mají ambici stát se nejmodernějším centrem svého druhu na světě. Povídali jsme si se zástupci Akademie věd a ministerstva školství. Věci, které tady dělají, mají potenciál, který si neumíme představit 🌍

Taky jsem dostal pozvání do nového vývojového centra společnosti Bosch v Českých Budějovicích. Je to investice za dvě miliardy. Dokončit by ji měli v červenci 2019. Už teď jejich vývojové a zkušební centrum zaměstnává víc než 500 techniků, po dokončení nové budovy tady vznikne celkem 625 nových pracovních míst. Prošel jsem si rozestavěnou halu, popovídal si s vedením i zaměstnanci. Je důležité, že tohle není nějaká montovna, ale dlouhodobě udržitelný model vývoje a výroby v jednom místě. Mají tu i praktickou výuku pro střední školy. Ve školicím středisku pečují o budoucí generaci 60 techniků. To je přesně ten model duálního vzdělávání, který potřebujeme zavést po celé republice.

Co mě fakt zaujalo, bylo parkoviště u továrny. Českobudějovický Bosch postavil několikapatrovou budovu za pět měsíců z železné stavebnice. Vyšlo to na 57 milionů. Myslím, že spousta měst by takové řešení přivítala. Naposledy jsme se o tom bavili v Liberci.

V Budějovicích jsem taky zajel do firmy TSE. Vyrábí tady inkubátory, lampy na fototerapii - komu se narodilo dítě se žloutenkou, učitě to znáte. Taky dělají lůžka a postýlky. Mají tu vlastní vývoj, konstrukci i výrobu a vyváží do celého světa.

Nabitý program jsem měl i ve vedlejším Českém Krumlově. S panem kastelánem Pavlem Slavkem jsem si prošel zámek a hrad. Bavili jsme se o platech v kultuře a taky o tom, jak město zvládá nápor turistů. Na zámku se za rok otočí milion návštěvníků, z toho půl milionu platících a je potřeba rozvíjet a rekonstruovat další památky, třeba Kvítkův Dvůr. Turisté budou mít bohatší program a hlavním turistickým trasám se odlehčí.

Byl jsem i v Zámecké jízdárně s prezidentem Mezinárodního hudebního festivalu Český Krumlov Jaromírem Boháčem. Jak jste asi viděli na fotkách, v Krumlově bylo fakt příjemně. Zastavoval jsem se s lidmi na ulici, povídali jsme si, podepisoval jsem knížky. A samozřejmě selfíčka 😻

A včera Země živitelka! Chtěl jsem se rozepsat, jaké to bylo, ale koukám, že jsem už na konci páté strany. Tak jen v kostce: na českobudějovickém výstavišti bylo super. Hodně toho už řekly včerejší fotky. Traktory, dobroty, kroje, slivovice 😅

Teď už fakt končím. Jenom jsem vám chtěl ještě napsat, že se průběžně připravuju na návštěvu Itálie a Malty. Téma samozřejmě migrace. S premiéry Giuseppem Contem a Josephem Muscatem si toho máme spoustu co říct. Odlétám už v úterý a vezu naprosto konkrétní plán, jak s nelegální migrací bojovat. Těším se, až ho představím i vám. Zítra v novinách na tohle téma vyjde velice konkrétní rozhovor.

Zatím se mějte a užijte si zbytek neděle!Čau lidi, tak té paní, která vyhrála milion v Účtenkovce, prý poradila kartářka. Že má zkusit štěstí ve hře. Nákup za tři stovky v Albertu jí úplně změnil život. Plánuje cestu kolem světa 🌍 Řeknu vám, taky toužím něco takového podniknout. Nebyl jsem ještě na spoustě míst. No, samozřejmě, že si na to musím nechat zajít chuť 😂

A když jsme u těch náhod-nenáhod, tak já si všiml, že na mě v poslední době odevšad vyskakuje číslo šest. Ta paní, o které píšu, byla už šestá, kdo vyhrál v Účtenkovce milion. Taky jsem vám napsal, že už šest set tisíc lidí po celé republice s námi v Účtenkovce zkouší štěstí. Na Twitteru se ozval můj snad nejvěrnější kritik, pan Martin Jurica, že lžu, že je to prý jenom něco přes čtyři sta tisíc. No jo, jenže on se díval na počty hráčů za jeden měsíc, ale už ne, kolik se jich zaregistrovalo celkem. Zavolal jsem kvůli tomu kolegům na financích a hádejte co. Fakt jsem se mýlil. Vás, kteří hrajete, je už celkem 800 tisíc! 😳 Takže se Vám, pane Jurica, omlouvám za nepravdu. Měl jsem stará čísla. Naše Účtenkovka je ještě mnohem úspěšnější, než jsem myslel.

A teď další symbolická šestka. Naše hnutí oslavilo v pátek šesté výročí od založení. Dort jste viděli na fotce. Osobně jsem ho objednával od našeho cukráře v Palomě. Na poslaneckém klubu jsme se pak spravedlivě rozdělili 🍰 Čokoláda byla naprosto skvělá. A staré logo “ANO 2011” z polevy na vršku mi připomnělo naše amatérské začátky. Bylo to krásné období. Dlouho jsme ale nevzpomínali, prostě si připili proseccem, já řekl ve třech minutách pár slov a zase do práce.

Všechno se to tak potkalo, že právě v den našeho šestého výročí jsme schválili koaliční smlouvu. Z naší strany je hotovo. Teď musíme čekat na ČSSD, která vyhlásila referendum, jestli s námi do vlády půjdou. My do toho dali všechno, dostali jsme se až na samotnou hranici možného. Hlavně jsme vybojovali, že se v žádném případě nebudou zvyšovat daně. Nebudeme ani přijímat žádné ilegální migranty a kvóty zásadně odmítáme.

My všichni Češi jsme samozřejmě tenhle týden slavili historické vítězství. Teď nemyslím tu hokejovou infarktovku 4:3 nad Ruskem, ani zápas s Francií, ale oslavy konce druhé světové války. Já jsem si připomněl tuto důležitou událost v Praze a Plzni. Na Vítkově jsem pod sochou Jana Žižky položil věnec. A taky kytku k hrobu generála Aloise Eliáše. Byl to silný zážitek: výhled z kopce na hlavní město, dokonale nastoupené jednotky, prapory, vojenská kapela, přelet stíhaček. K naší armádě jsem měl vždycky maximální respekt. Myslím, že oslavy konce druhé světové války jsou dobrá příležitost, abychom si vzpomněli i na ty, kteří bojovali ve válce před ní. Vždyť právě jen díky hrdinství Čechů a Slováků za první světové jsme získali vlastní stát 🇨🇿

Slavilo se i v Plzni. A to ve velkém stylu. Město zaplavily americké uniformy, džípy, troubení, muzika. Takhle nějak to asi vypadalo po osvobození. Položil jsem věnec u památníku generála George S. Pattona a věnoval vzpomínku našim odbojářům a americkým vojákům, kteří tady v posledních dnech války položili život. Vzpomínáme i na ruské vojáky, vždyť právě ruský národ přinesl za 2. světové války největší oběti. Zemřelo jich 23 milionů.

Samozřejmě v Praze jsem poblahopřál i našim nově jmenovaným generálům. A pak se vydal na obchůzku do Hrzánského paláce na Hradčanech. Bohužel je pro veřejnost otevřený jen jednou ročně. I když je to významná památka. Kolegové mi na to řekli, že to je prý “záložní pracoviště vlády” v případě, že by nemohla úřadovat ve Strakovce nebo když se mění vlády, a že tam mám dokonce připravenou pracovnu. Nevím teda, proč bych tam chodil, leda že by mě Monika vyhodila z domu 😂 Dávno tam mohly být celoroční prohlídky pro veřejnost. Tak jako jsem to zařídil právě v případě Kramářovy vily. Otevřeme co nejvíc takových budov veřejnosti a turistům.

Jinde to naopak funguje skvěle. Byl jsem se podívat na zbrusu nové základní škole v obci Chýně u Prahy. Tam bylo vidět, jak si to lidi umí zespodu sami zorganizovat. A taky, že nejlíp ví, co jejich obec potřebuje. Do Chýně, stejně jako do spousty jiných vesnic a městeček v okolí hlavního města se stěhuje čím dál víc rodin s malými dětmi. No a tak se paní starostka rozhodla, že jim postaví novou supermoderní školu. Zažádala si o dotaci na ministerstvu financí a z těch 280 milionů, které nová škola stála, jsme jí proplatili 70 procent 👍 

Takže teď mají v Chýni fakt skvost. Velkou sportovní halu, novou budovu školy s novou jídelnou a 23 třídami. Všechno je elegantní, jednoduché betonové stěny, velké prosklené plochy, aby měly děti hodně světla ☀️ A co mě zaujalo, všude je spousta poctivého dřeva: od skříněk v šatnách až po super pohodlné židle ve třídách. S Alenou Schillerovou jsme se taky nechali v lavici vyfotit. Ona mi u toho povídá, že byla u nich ve třídě nejlepší ve čtení. To já byl taky. Takže jsme se chvilku popichovali, kdo by byl nejlepší, kdybychom chodili do třídy spolu 🤓 V nové škole mají i chemickou laboratoř. Vzpomínám, jak jsem se do ní jako dítě vždycky těšil. A dělal jsme pokusy i doma, dokud mi teda můj experiment nevybuchl v ruce.

Všichni starostové, kteří řeší, co s rostoucí dětskou populací u nich v obci, by se měli sem přijet podívat. Už v roce 2014 jsme u nás na ministerstvu financí zavedli program na podporu základních škol v okolí velkých měst. A dneska? Jen kolem Prahy jsme už pomohli 160 obcím. Stálo nás to zatím 3 miliardy. Za ně vznikla ve školách nová místa pro 9000 dětí 👨‍👩‍👧‍👦

Když jsme u toho školství, šel jsem tenhle týden přednášet na Vysokou školu ekonomickou v Praze. Mají tam kurz “Hospodářská politika pohledem jejích tvůrců” a na něm se postupně střídají naši ministři jako mluvčí. Běží to už od dubna, pásmo přednášek začal náš ministr zdravotnictví Adam Vojtěch a zakončila ho po mně ministryně pro místní rozvoj Klára Dostálová. Je to naprosto super. Stejně jako během výjezdů mluví studenti přímo z očí do očí s jednotlivými členy naší vlády. A protože jsou to studenti ekonomky, mají odborné dotazy. Vždycky nás příjemně překvapí, s jakým zájmem debatují o budoucnosti a směřování naší země.

Asi jste viděli, jak právě na moji přednášku přinesli napečené koblihy. Jedny noviny napsaly, že posluchárna byla poloprázdná. Tak to teda nechápu, ve kterém baráku pan redaktor seděl 🙈 Bylo plno, i když ne narváno, že by nestačily židle, jak to bylo na některých přednáškách v minulosti. Mluvili jsme o věcech, na kterých naše vláda pracuje. Studenty zajímal hodně výběr DPH, EET, důchodová reforma, digitalizace no a samozřejmě slevy na jízdném pro studenty a důchodce. Na konci přednášky se mě ještě pan děkan Miroslav Ševčík ptal, jestli by moje knížka O čem sním, když náhodou spím měla být povinná studijní literatura. Já bych nebyl proti 😉 Taky mě pan děkan trochu překvapil, že nepoužívá sociální sítě. No, rozhodně si tak ušetří spoustu nervů.

Byl jsem i v Holešovické La Fabrice na debatě s občany. Téma debaty bylo “Jakou Unii chceme?” Byl to takový výkop celé série přednášek a debat, které teď pojedou po celé republice. S nápadem takzvaných “občanských konzultací” přišel francouzský prezident Emmanuel Macron. Jde o to, aby ve všech zemích EU se co nejvíc lidí zapojilo, přišlo říct svůj názor, zeptali se na všechno, co jim není na Evropské unii jasné. Já tohle teda dělám od první chvíle, co jsem vstoupil do politiky. Akorát, že mluvím s lidmi o všem. Nejen o Evropské unii.

Kdo máte zájem, a já doufám, že máte, tak další debaty poběží až do října. Další je už 26. května v Brně. Já na ní budu, tak taky přijďte. Potom přijde Litomyšl, Olomouc, Jihlava, Kroměříž, Opava, České Budějovice, Plzeň, Ústí nad Labem a Liberec. Výsledky a poznatky pak dostane na stůl Evropská rada. Možná tam budou překvapení, co si lidi myslí a jaké mají reálné problémy 🤔 Věřím, že se tím špičky EU nechají poučit. Jsme prý nejskeptičtější národ v Evropě, tak určitě přijďte a přispějte do debaty. Problémy jsou tady od toho, aby se řešily. Evropská unie je v jádru skvělý projekt a jak opakuju všem, kteří se mě na to ptají, Czexit by byl pro naši zemi katastrofa.

Já jsem během svého vystoupení mluvil hlavně o čtyřech základních svobodách, které podle mě dávají Evropské unii největší smysl: volný pohyb osob, kapitálu, zboží a služeb. Ty musíme udržet a zdokonalit. Máme samozřejmě spoustu nedořešených problémů: kromě nelegální migrace to jsou různá omezení na vnitřním trhu, nerovnost velkých a malých států. Za naše zájmy musíme tvrdě bojovat. V Evropské unii jsme už 14 let a většinu té doby tam byli politici bez tahu na branku, někteří dokonce neuměli jazyky. My za české zájmy bojujeme ze všech sil. Chceme, aby největší slovo neměla Evropská komise, ale jednotlivé země. A dosadíme konečně do Bruselu zástupce, kteří budou zároveň špičkoví experti. Když bych to počítal na hlavy, tak jsme jich tam doteď měli nejmíň ze všech zemí.

Ty brďo, tak koukám, že jsem sem nedal spoustu věcí z jednání vlády a tripartity a stejně jsem už zase skoro na čtvrté straně. Příští týden budu mít extrémně rozlítaný. Čeká mě jednání Evropské rady v Bulharsku 🇧🇬 Globální bezpečnostní fórum v Bratislavě 🇸🇰 a hned po něm se přesouvám do Vídně, kam mě pozval rakouský premiér Sebastian Kurz 🇦🇹 V neděli zase odlétám do Finska, kde na mě čeká premiér Juha Sipilä 🇫🇮 To nejlepší ale bude hned na začátku: výjezd za vámi do Ústeckého kraje 😎

Takže se na vás zítra moc těším. Užijte si zbytek neděle.Čau lidi, jak vám posílám ty ranní fotky z práce, tak se tady začínají šířit fórky o Spasiteli, Vůdci a plnění plánu 😹 Tak já ještě přiložím pod kotel: pracuju s takovým nasazením, že mám nedělní hlášení hotové už v sobotu 😜 Ne, vážně, zítra letím do Finska, pozval mě pan premiér Juha Sipilä. Poprvé poletím i se svou paní. Chci se ho zeptat, jak řeší kůrovce, jak staví jadernou elektrárnu, na jejich vzdělávací systém a na to, jak bojují proti hybridním hrozbám, například lžím na sociálních sítích, které bohužel ovlivňují volby a veřejné mínění po celém světě. Budu vám průběžně psát. Mezi tím si ale dejte tohle moje hlášení.

Pondělí? Šichta začala v 5:45. Jako vždycky. Před úřadem vlády jsme sedli s ministry do autobusu a vydali se do Ústeckého kraje. Po cestě jsem byl docela nešťastný z naší policejní ochranky, která místy jela roztažená kolem nás ve dvou pruzích. Řekl jsem jim, ať jedou jen vpravo a neblokují dálnici. Pokud někoho z vás mezitím zdrželi po cestě do práce, tak se moc omlouvám 🙏 Nemám tyhle oficiality rád. Vzpomínám na dobu, kdy jsem jezdil sám v autě a nebudil pozornost.
 
Viděli jste fotky z Teplického nádraží? Je to teda víc kulturní památka než nádraží. Ty kupole, novorománské sloupy a malby jsou opravdu nádherné. Jejich stav je ale fakt zoufalý. Takže nádraží se bude rekonstruovat. Jako jedno z šedesáti po celé republice. V tomhle případě to bude stát 350 milionů. Nejdřív se ale musíme rozhodnout, jak bude celý tenhle obrovský komplex budov využitý. Plán je, že se do nepoužívaných bytů pro drážní úředníky nastěhuje finanční úřad a taky městská policie. Právě tady v centru ještě služebna chybí. A strážníci tady budou pořádat jednou týdně poradnu, kam může kdokoli přijít probrat svoje problémy 👍

Moc se těším, jak tenhle skvost z roku 1858 prokoukne. 

Jo a když už píšu o historických skvostech, tak mám super zprávu z Prahy. Před pár týdny jsem slíbil, že opravíme Invalidovnu. Vždyť podobná památka stojí jen v Paříži a Praze, nikde jinde na světě. A už jsme udělali první krok: Invalidovnu do svého vlastnictví převzal Národní památkový ústav, na konci léta ji na chvíli zpřístupní veřejnosti a pak už začnou přípravy - projekt rekonstrukce a zaměření. Hotovo bude v roce 2025. Hrozně se těším, až ji otevřeme pro místní i pro turisty z celého světa. Konečně budou chodit i na jiná místa než centrum Prahy. Bude to nádhera ❤️
 
Ale teď zpátky na Ústecko a jeho problémy. Doprava. Tou se v tomhle kraji nemyslí jen železnice a silnice - konkrétně dostavba D8 a D7 - ale samozřejmě i řeka. Labe má velký potenciál, kdyby se vyřešila jeho splavnost 🛥 Proto jsme na vládě schválili koncepci, ve které počítáme se stavbou plavebního stupně v Děčíně. Díky němu by se zlepšila splavnost od Ústí až po Německé hranice. Tak, aby tady lodě s minimálním ponorem 140 cm mohly proplouvat celoročně.
 
Hrozně příjemná byla návštěva Univerzity Jana Evangelisty Purkyně, kde jsme se potkali s jedním z nejmladších českých rektorů. Pan Martin Balej má teprve 41 let, ale je to teda dost akční manažer. Poděkoval nám za vstřícnost při financování nového pavilonu Centra přírodovědných a technických oborů. Byla to největší investice v dějinách téhle univerzity. Díky ní vyrostou nové prostory pro Přírodovědeckou fakultu a taky sdílené laboratoře pro Fakultu životního prostředí a Fakultu strojního inženýrství. 

Myslím, že je to výborný impuls, aby víc mladých talentů zůstávalo na Ústecku a neutíkalo na studia do Prahy. Doufám, že se časem podaří dostat víc mladých lidí i na pedagogiku. Naše vláda chce navýšit učitelům platy, ale to nemůže být jediná motivace. Právě proto jedu do Finska, abych načerpal jejich zkušenosti 🇫🇮

Když jsem procházel chodbami, narazil jsem na studentky-babičky, které právě šly z přednášky univerzity třetího věku. Bylo to moc milé setkání. Vzpomněl jsem si, že jsem tady vlastně před čtyřmi lety taky přednášel.
 
Venku si pan rektor posteskl, že mají problém s parkováním. Prý dneska skoro všichni studenti dojíždí na přednášky autem. To mě trochu zarazilo. Jako student jsem jezdil jedině vlakem. Až po čase jsem s několika spolužáky našetřil 6000 korun a koupili si dohromady auto. Samozřejmě úplný vrak. Když jsme s velkou parádou dojeli na zápas Sparty proti Slovanu Bratislava, bouchnul mu motor. To byl nadlouho konec mých motoristických zážitků 🙈
 
Taky jsme si povídali se starosty. Zajímal je hlavně státní rozpočet, nedostatek zubařů, dotace na základní školy, rekonstrukce památek, udržení poboček České pošty, sociálně vyloučené lokality a obchod s chudobou.

No a tím se dostávám k jednomu z klasických problémů Ústecka. Jasně. Sociální dávky a nezaměstnanost. Šli jsme se s ministry podívat do Sklářské ulice, Předlic, ubytovny Modrá a na Střekov, všechno v rámci Ústí nad Labem. Bylo to brutální. Vybydlené byty. Skládky přímo na ulici. Zanedbané děti. Polorozpadlé baráky, které město nemůže vyvlastnit. Je tady plno problémů, dokonce požáry. Dva roky zpátky jsem byl ve Varnsdorfu a Janově, ale něco takového jako tady jsem v životě neviděl. Humanitární katastrofa, s kterou musíme něco okamžitě udělat.

Šmejdi, kteří to tady pronajímají, si třeba za byt 1+1 vezmou klidně 12 tisíc. Na ubytovně, kde jsme se byli podívat, stálo jedno lůžko 5980 měsíčně. S dalšími pěti spolunocležníky na cimře. A se stovkou štěnic na bonus. Tomuhle tady říkají “tržní nájem.” Jsou to normální grázlové.

Když se podíváte do “nájemní smlouvy”, kterou lidem dávají, je tam třeba napsaný nájem 4000 korun - z toho totiž musí odvádět daně - a zbytek dají do kolonky “energie.” Samozřejmě, že stát to zaplatí celé sakumprásk na dávkách. Lidi, kteří v těchhle holobytech žijí, nemají většinou vůbec páru kolik a za co platí. Jedna paní mi povídala, že majitel po nich chtěl 6000 korun “doplatek za energie”, ani neukázal žádný papír a stejně mu to dali.

Tahle finanční negramotnost jde častokrát tak daleko, že prostě rodiny posílají všechny dávky rovnou na účet majitelům. Nebo ještě lepší nápad: rovnou podepíšou vlastníkovi baráku směnku a ani neví na kolik.

A další perlička. Čím víc nezaměstnaných příbuzných na byt nahlásíte, tím víc vám stát dá. Takže šmejdi, aby co nejvíc vydělali, dokonce přiváží lidi z východního Slovenska. Je to celé skandální a nepřijatelné. Nikdo to léta neřešil. Ptal jsem se úřednic, jak vůbec poznají, kdo v tom bytě reálně žije. Prý tam musí mít svůj kartáček a pyžamo. No, super systém!

Z různých stran slyším rady, jak podvádění na dávkách řešit. Někdo by rád volný přístup do bytů pro úředníky, kteří by to kontrolovali, jiný by jen zastropoval počet lidí kteří můžou v jednom bytě bydlet. To je ale všechno hrozně komplikované. Proč prostě nevyplácet dávky na bydlení podle velikosti bytu? 🤔 A hlavně podle tržní ceny. To znamená, aby nájem, který platí za lidi stát, byl na úrovni trhu, ne několikanásobně víc, jak doposud. Vždyť třeba ta 1+1, o které jsem psal před chvilkou, pronajímá obec za 7500. Včetně oprav.

Chceme pomoct obcím ve vykupování problémových domů, aby dávky místo do kapes obchodníků s chudobou šly na údržbu těch bytů. A taky zavedeme hygienické podmínky, které musí každý byt splňovat. Prostě udělat všechno pro to, aby obchodování s chudobou přestalo být pro šmejdy lukrativní. Když jsem se bavil s úředníky na magistrátu i na úřadu práce, byli rádi, že se to konečně někdo rozhodl řešit. Doteď za nimi politici jezdili akorát slibovat.

Zákonem proti zneužívání dávek na bydlení se naše vláda bude zabývat nejpozději v červnu. A naše ministryně práce a sociálních věcí ho pak začne tlačit sněmovnou. Pokud náhodou by měli někteří poslanci se změnou vyplácení dávek problém, rád jim udělám zájezd třeba právě sem do Sklářské ulice. Aby se taky pokochali.

Sáhnout na dávky bude znamenat velkou revoluci v našem sociálním systému, ale lidé to od nás očekávají. Není možné, aby někdo pracoval za 15 tisíc a jiný bral desítky tisíc bez práce na sociální podpoře. Předpokládám, že sociální demokracie, která si ministerstvo práce a sociálních věcí prosadila, s tím nebude mít problém. My jasnou představu máme.

Nemohl jsem při návštěvě Ústí vynechat Masarykovu nemocnici, kde jsme debatovali se sestřičkami a lékaři. Chtěli by tady mít kardiocentrum. V Praze jich je osm, na západ od ní ani jedno. 

No a když jsme u té Prahy, šel jsem říct pár slov na veletrh For Industry v Letňanech. Setkali se na něm lídři českého průmyslu a exportu. Asi se mi nepovede ten projev shrnout celý. Hlavní myšlenka: nejsou lidi. Prostě českým firmám chybí zaměstnanci, nemůžou se kvůli tomu rozvíjet, musí odmítat zakázky. V rádiu dokonce mluvili o tom, že jedna firma nesklidí tenhle rok chmel, protože nemá dost lidí 😳

Chci, aby se na úřadech práce konečně propojil seznam nezaměstnaných se seznamem volných pozic ve firmách. Jen tak začnou úřady práce plnit svoje hlavní poslání: dávat nezaměstnaným práci, ne jen vyplácet dávky.

Končím třetí stranu a ještě jsem se nedostal od domácí politiky k zahraniční, které bylo ale tenhle týden fakt plno. Odletěl jsem do Sofie 🇧🇬 Bulharsko je teď předsednický stát EU. Měli jsme pracovní večeři s evropskými prezidenty a premiéry. Téma byly hlavně inovace, ale taky vztahy s USA, jaderná dohoda s Íránem, další jednání o výjimce na cla na dovoz hliníku a oceli a tak dále.
 
Dál jsme se potkali v rámci ALDE Party – Liberals and Democrats for Europe pak v rámci V4. Mám pocit, že spojenectví Česka, Slovenska, Polska a Maďarska je čím dál pevnější. V názorech se shodujeme skoro na všem. Pak přišlo zasedání a hlavní téma: rozšíření Evropské unie o západní Balkán čili 🇦🇱 Albánii 🇧🇦 Bosnu a Hercegovinu 🇲🇪 Černou Horu 🇽🇰 Kosovo 🇲🇰 Makedonii a 🇷🇸 Srbsko. Tyhle země bychom měli motivovat, aby udělaly potřebné reformy a přidaly se do unie. Bez Balkánu nebude Evropa nikdy ucelený kontinent. A nebude nikdy schopná se účinně bránit nelegální migraci na svých přírodních hranicích. Pokud nepřidáme, tak to teritorium ovládne svými investicemi Čína, Rusko, Turecko a Saudská Arábie. 
 
Hned po Sofii přišla Bratislava, kde pořádali mezinárodní bezpečnostní konferenci. Mluvili jsme hlavně o evropské integraci. Já jsem zopakoval, že vícerychlostní Evropa je nesmysl. Jak se taková rychlost měří? Pokud podle růstu ekonomiky, malé nezaměstnanosti a dobrého stavu veřejných financí, tak máme jednu z nejlepších rychlostí v Evropě. Ještě jsme se domluvili se slovenským premiérem Peterem Pellegrinim, že se potkáme příští sobotu v Brně na otevření výstavy RE:PUBLICA ke 100. výročí založení Československa. S Peterem se už teď těšíme, že zajdem na pivo. Snad bez těch oficialit kolem.
 
Z Bratislavy jsme vyjeli směrem Vídeň, kde už na mě čekal Sebastian Kurz. Povídali jsme si na čtyři oči, měli oběd i společnou tiskovku. Celou dobu jsem mluvil v němčině. Vím, že nezním jako rodilý mluvčí, většinu z ní jsem se naučil poslechem ORF 😀 Rakouskému rádiu jsem dal rozhovor a pak Die Presse. Zajímalo je všechno od politiky až po rodinu. Celostránkový rozhovor vyjde dneska, tak jsem zvědavý. Určitě vám ho sem pak přiložím.

Tak zatím se mějte! A hned zítra po přistání vám zase napíšu. Hezký víkend 🤓Čau lidi, zdravíme vás s Ellou ze svahu 😍 Penken, Rakousko. Je tu fakt krásně. Jinak teda vždycky, když se s rodinou balíme na hory, mám pocit, že jedeme snad na měsíc. A jaké jste měli vlastně Vánoce? Já jako vždycky rozléval polévku na Staromáku. Posílal jsem vám video. Zlaté prasátko jsem ale neviděl, protože jsem si ke svařáku dal i pečené kaštany ☺️ Samozřejmě. Jak jinak.

A pak za rodinou na večeři. Začínáme vždycky v šest, abychom stihli pohádky. Tento rok jsme si užili Kouzelníka Žito, na kterého jsem se těšil kvůli Jiřince Bohdalové, a po něm samozřejmě Popelku a Pelíšky. Jídlo jako každý rok čočková polívka, vinná klobása a řízky s bramborovým salátem. A dárky? Fotky, přání, oblečení, voňavky. Pak jsem si užil konečně trochu delší spánek. Nepamatuju už, kdy se mi naposledy podařilo usnout na víc než 6 hodin.

No a pak přišel 1. svátek vánoční a my jeli za sestrou Moniky, které se narodila malá Claudie. Je úžasná. Napapá se a spí. Celkem dlouho jsem ji choval v náručí a ona mi u toho držela malíček ❤️

Sem do Tyrol jsme vyrazili ve středu. Tentokrát to ale trvalo 7,5 hodiny. Kolem Mnichova až po odbočku na Salzburg jsme se plížili krokem 😴 Teď se snažím odpočívat, trošku lyžuju, chodím do fitka a koukám na filmy. Relax! 

Doufám, že i vy si svátky užíváte a pořádně oslavíte Silvestra. Mějte se moc fajn. Vážím si toho, že tu se mnou na Facebooku jste. Četl jsem si teď, co jste mi sem napsali, hlavně pod vánoční video. Dojalo mě to, děkuju mockrát.Čau lidi. Ještě dejchám, i když mi to někteří nepřejou. Sorry jako. Když se objevila na Facebooku první zpráva o tom, že padl výstřel ve vládním letadle se mnou na palubě, rozjely se okamžitě komenty, jestli “už mě někdo trefil” a jestli “modlitby byly vyslyšeny.” A další demokratická super hesla.
 
Sorry všem, které jsem zklamal. Kulku schytal jídelní vozík. Střela vyšla náhodou před odevzdáním pistole pilotovi členem ochranky. Toho teď vyšetřují jeho nadřízení, jak to, že mu zůstala kulka v komoře. Já řekl, že pro něj nechci žádný postih. Je to velmi seriózní a spolehlivý kolega a musí být v hrozném stresu i bez té mediální senzace, která se okamžitě rozjela. Ani ho nechci vyměnit. Lidí, kteří pro mě pracují, si vážím. V televizi dokonce udělali počítačovou animaci s panáčkem, jak odkládá zásobník a střílí do vozíku, zatímco druhý, nicnetušící panáček, jakože já, sedí za přepážkou. To už je fakt moc 😂
 
Rychlé zprávy ze světa, co se ke mně dostalo za poštu. Napsal mi oficiálně pan prezident Donald J. Trump, že děkuje za unikátní pistoli CZ firearms - Ceska zbrojovka, kterou jsem mu daroval během návštěvy v USA. Za sebe a Melanii pozdravuje mě i Moniku a těší se, že Česká republika a Spojené státy budou posilovat obchodní vztahy a stabilitu v rámci NATO. Dopis mi předal americký velvyslanec Stephen King, když jsme se zase po čase viděli.
 
Já jsem prezidentu Trumpovi shodou okolností psal, jak se vyvíjí jednání o nákupu helikoptér a jak bude naše Česká zbrojovka investovat v USA, kde zaměstná až 520 lidí. A taky, že zveme jeho dceru Ivanku na byznys fórum jako hlavního řečníka. Plus 5. června bude v britském Portsmouthu oslava 75 let vylodění spojenců do Normandie a snad budu mít možnost s ním prohodit pár slov.
 
A další vzkaz. Na oficiální mail Úřadu vlády České republiky napsal pan Radomil z Brna lakonickou zprávu:
 
“Žádám o bleděmodrý župan.
R.M.
Brno”
 
No, budu se mu snažit vyhovět. Až teda vyřídím všechny pracovní věci.
 
Taky se ke mně dostala ŘETĚZOVKA. Tak se říká dlouhým hromadným mailům. Posílají si je mezi sebou hlavně lidi, co nepoužívají Facebook. Prý je to docela fenomén. A vlastně mě překvapilo, jak jsou schopní si tím docela slušně nahradit tradiční média. Třeba v tom analytickém mailu, co se ke mně dostal teď, jeden pán velmi systematicky vypočítává, kolik stovek miliard se BEZTRESTNĚ rozkradlo za panování minulých vlád a jmenuje jednotlivé kauzy. Evidentně nejsem sám, koho štve, že se v médiích pořád řeší akorát Babiš. K tomu nejnovějšímu útoku na mě máte moje vyjádření z pátku tady na Facebooku. Plus jsem k tomu řekl svoje ve sněmovně. Napálil jsem to tam dost natvrdo.
 
No, tak já bych šel na to hlášení, ale jasně, že budete nejdřív chtít vědět, co to zase bylo v médiích s tím draftem zprávy k auditu o střetu zájmů.
 
Tak nejdřív, je to draft. Co to je draft? Předběžný návrh k připomínkám. To je draft. Koncept. Návrh. A tenhle přišel dost nestandardně. Podle informací našeho bruselského zastoupení:
- přišel bez průvodního dopisu.
- není podepsaný.
- není razítko.
- nejsou tam ani lhůty.
- byl okamžitě v médiích, kde jsem ho viděl poprvé.
 
Ten dokument je důvěrný, protože je to předběžná fáze, která se bude připomínkovat a může se měnit, ale u nás v Česku na to samozřejmě kašleme a někdo to médiím cíleně rozdistribuoval během pár hodin. Vydala to ve stejnou dobu asi tři nebo čtyři média, všichni se chlubili, že to mají exkluzivně. Jasně. Přitom jim to někdo prostě jenom rozeslal. Někdo, kdo chtěl, aby to bylo všude. 

Děkuju médiím za to, že se předháněla v tom, kdo tu důvěrnou zprávu zveřejní dřív a že jsem měl možnost se s ní obeznámit. Já ji totiž nečetl, měl jsem info jen od kolegů.

Ta nejdůležitější věc je tedy hned v úvodu, zvýraznil jsem tam dvě věci:

“This report sets out the provisional findings, conclusions and recommendations of the Commission auditors. These MAY BE MODIFIED in the light of the observations and further information received from the national authorities. Accordingly, this report should be treated as CONFIDENTIAL until the follow-up procedure has been brought to a final conclusion. If the whole part of the report is transmitter to persons concerned by the audit to enable them to provide comments, please ensure that the information set out in this paragraph accompanies the transmission.”

Česky je to zhruba takto: 

“Tato zpráva uvádí prozatímní zjištění, závěry a doporučení auditorů Komise. Ty se MOHOU ZMĚNIT s ohledem na připomínky a další informace obdržené od národních orgánů. Tato zpráva by proto měla být považována za DŮVĚRNOU, dokud nebude následný postup ukončen finálním závěrem. Pokud je celá zpráva nebo její část předána osobám, jichž se audit týká, aby jim umožnily předložit připomínky, ujistěte se, že informace uvedené v tomto odstavci budou předány současně.“

Teda, to mě fakt baví, jak funguje „důvěrnost“…

Mezi námi, připomíná mi to 1.12.2018, kdy pustili v pátek večer levicovému promigračnímu Guardianu a Le Mondu interní zprávu o střetu zájmů, což určitě nebyla náhoda. Byl to interní dokument, který se dostal nejdřív do těchto médií. Teď je to něco podobného. Samozřejmě šlo o důvěrný dokument. 
 
Fakta? Tady je celý příběh.
 
Září 2018. Česká nezisková organizace Transparency International podala na Evropskou komisi stížnost, že dochází k porušování unijních předpisů střetu zájmů. V dojemné souhře s Piráty. Celé své tvrzení opírají o údaje ve slovenském rejstříku, že jsem „konečným uživatelem výhod“ neboli skutečným majitelem podle zákona o legalizaci výnosů z trestné činnosti a financování terorismu a že fakticky nadále ovládám společnost Agrofert a.s.

Já to snad zopakuju. 

Jo, podle zákona o legalizaci výnosů z trestné činnosti a financování terorismu.
 
Celá tato konstrukce je nesmyslná jak fakticky, tak i právně.
 
Zákon o legalizaci výnosů a financování terorismu totiž logicky dopadá na úplně jiné situace a tomu odpovídá i jeho terminologie, kterou není možné směšovat s běžnými obchodně-právními situacemi.
 
Je to nestandardní, nedochází k řádnému zákonnému procesnímu postupu a naopak, jak jsme včera a dneska asi všichni viděli, dochází k nerelevantnímu veřejnému odsouzení.
 
Samozřejmě zcela nečekaně je tento draft okamžitě v médiích, stejně jako naprosto „nečekaně“ uniklo vloni do médií to zmíněné stanovisko Právní služby Evropské komise. Není ničím zájmem něco tajit, to vůbec. Jedná se o úplně normální, standardní důvěrný procesní auditní režim, a to z toho důvodu, že auditovaný subjekt má možnost se vyjádřit a není vyloučeno, že výsledná podoba auditní zprávy může mít jinou podobu, což naprosto není výjimkou. Doposud všechny audity byly důvěrné, jenom tady na to z neznámého důvodu Evropská komise zapomněla.
 
Na rozdíl od loňského auditu, který mluvil o porušování ve vztahu k bruselskému nařízení, teď ten audit mluví o střetu zájmů v rámci českého zákona a vypadá to, že to opisovali od Pirátů a naší legendární zkorumpované neziskovky Transparency International.
 
Řeknu to naplacato. Vypadá to, že to psali Češi. Češi udali Čechy v Bruselu.
 
Budeme se samozřejmě bránit, protože máme argumenty.
 
Základní omyl je v tom, že se autoři auditu domnívají, podle skvělého návodu Pirátů a Transparency, že takzvaný „beneficient fondu“, tím se myslí já, OVLÁDÁ fond.
 
A je s podivem, že místo toho, aby Brusel řešil vztah vůči ČR, tak řeší, jestli já jsem v souladu s českým zákonem, i když jsem to udělal proto, že byl přijat Lex Babiš. Firmu Agrofert jsem vložil do fondu na základě toho, že mi česká legislativa řekla, že pokud chci být v politice, nesmím tuto firmu ovládat. Udělal jsem to přesně podle zákona Lex Babiš, tak jak byl schválen českou Poslaneckou sněmovnou.
 
Poté, co slyším od kolegů, co v něm je, tak ten audit považuju za skandální.
 
Dalo by se říct, že evropský úředník pohrdá českým zákonodárcem. Poté, co jsem se s ním obeznámil, považuji ten audit za skandální.
 
A já samozřejmě ze svěřeneckého fondu z aktivit firmy Agrofert nemám žádný příjem.
 
Tak a teď zpátky k draftu auditní zprávy.
 
Česká republika a její kompetentní orgány budou nyní tento draft analyzovat a následně k němu podle standardní procesní procedury zaujmou stanovisko. Analýzu provádí kompetentní akreditovaní úředníci, kteří jsou specialisté. Musí se vyčkat podle procesních pravidel na český překlad draftu, který přijde zhruba do jednoho měsíce. A potom se všechny řídící orgány a poskytovatelé, tedy jednotlivé resorty, připojí do připomínkování a debaty. Finální auditní zpráva by pak měla být hotova do 3-4 měsíců. Není tedy pravdou, že by se zpětná vazba k tomuto draftu chystala jenom někde v uzavřeném okruhu pod ministry za hnutí ANO, jak se snaží navodit opozice a média. Je dán standardní zákonný režim a tento proces bude zcela jistě dodržen. 
 
Všichni se už vyjadřují k obsahu tohoto draftu, a to bez jakékoliv předchozí analýzy. Tedy pokud nepočítáme, že to novináři přeložili a interpretují tento odborný právní text po svém ve chvíli, kdy ani ještě samotné české kompetentní orgány neměly možnost se k němu vyjádřit.  
 
Takže jasné slovo.
 
Neporušil jsem ani české, ani evropské právní předpisy týkající se střetu zájmů. Osobně zásadně odmítám závěry a odůvodnění draftu.
 
Česká republika nebude vracet dotace. Není k tomu absolutně žádný důvod. Schválně se podívejte na video ze Sněmovny, kdy mluvím o případu, který si možná ještě pamatujete. V březnu 2017 taky všichni mluvili o tom, že se budou vracet peníze, ale v srpnu 2018 Evropská komise rozhodla, že k tomu není žádný důvod. Dávám do komentáře.
 
Co je velice důležité, a některá média to zatajila, zpracovatelé auditu upozorňují, že konečné závěry se můžou od toho předběžného lišit.
 
Tak. 

A teď konečně hlášení, jak jste na něj zvyklí:
 
D1! Jasně, pokračujeme v modernizaci. Tenhle týden jsme zahájili úsek mezi Humpolcem a Větrným Jeníkovem. Vlastně už podruhé, protože společnost Skanska, kterou si Ředitelství silnic a dálnic vybralo ve zkráceném řízení, navazuje na přerušené práce z minulého roku. Za poslední dva týdny opravila díry ve staré vozovce a teď přichází na řadu celková modernizace.
 
Stejně ale všichni mluvili jen o kalamitě, kterou na D1 způsobila hlavně americká vojenská kolona a polský kamion. Dohoda byla jasná, kolona měla projet Českou republikou v noci a dojet na Rozvadov ve 20:00. Jenže některá jejich auta měla poruchu a na D1 vyrazila až ráno. V kombinaci se zúžením a pár nehodami z toho vznikl kolaps.
 
Okamžitě jsme to začali řešit. Osobně jsem obvolal ministra dopravy i obrany a dvakrát náčelníka Generálního štábu. Ředitelství silnic a dálnic muselo na dvou místech zastavit práce a otevřít dva jízdní pruhy v každém směru. Nakonec jsme vojáky vyhnali z dálnice a museli si počkat do noci. Myslím, že hlavně náčelník generálního štábu i ministr dopravu a jejich podřízení odvedli dobrou práci.
 
Mimochodem věděli jste, že existuje Asistenční služba ŘSD, kam si můžete kdykoli zavolat o informace? Jen tak pro příště: 800 280 281
 
Když už jsme u té dopravy, v pondělí jsme zamítli naprostý nesmysl, s kterým přišla ODS, že by se mohlo chlastat za volantem. Přitom riziko nehody je už při 0,5 promile alkoholu, což je hladina, kterou chce ODS tolerovat, zhruba dvakrát vyšší než za střízliva.
 
Myslím, že mluvím ze srdce všech, a hlavně rodičů, kteří se už tak dost bojí o svoje děti v každodenním provozu, že řidiče pod vlivem fakt nepotřebujeme. Stejný názor má náš ministr dopravy. Budeme bojovat PROTI prolomení nulové tolerance, o které usilují i někteří senátoři. Snaží se totiž povolit cyklistům půl promile alkoholu na vinařských cyklostezkách, ale i silnicích 3. tříd. Naše vláda ale chce snižovat počet nehod, hlavně těch smrtelných, ne naopak.
 
Svolal jsem mimořádnou tripartitu, abychom projednali zvyšování mezd ve státní správě, kde pracuje 640 tisíc lidí. Průměrná mzda je tam už 35,5 tisíc měsíčně! To je, mimochodem o 2 tisíce víc než v soukromé sféře. A plníme i naše sliby vůči učitelům. Jejich průměrný plat v roce 2021 bude 45 tisíc měsíčně! 
 
Ale jinak už fakt musíme brzdit, ekonomika už nemá tak vysoké tempo růstu, navíc se nám rozevírají nůžky vůči firmám, hlavně malým a středním. Ty prostě nemají šanci držet krok se současným růstem mezd ve veřejné sféře.
 
Každopádně, naše ministryně financí Alena Schillerová přišla i tak s motivačním návrhem. Navrhuje přidat učitelům o deset procent a ostatním o dvě procenta. Současně říká, že pokud resorty ušetří deset procent počtu státních úředníků, tak polovinu peněz jim nechá, takže by došlo k navýšení o sedm procent. To se mi zdá fér. Zaměstnavatelé navrhují míň, jenom navýšit o inflaci. Představy odborářů jsou podstatně vyšší. Věřím ale, že se dohodneme.
 
Na vládě jsme schválili zvýšení spotřební daně z tvrdého alkoholu, tabákových výrobků a hazardu a novelu zákona na ochranu zvířat proti týrání, která upravuje definici množírny a zákaz chovu zvířat v nevhodných podmínkách. Taky líp ochrání třeba zvířata v cirkusech.
 
Vyšší daň na tvrdý alkohol by našemu státu přinesla další 0,9 miliardy příští rok a 1,1, miliardy v roce 2021. Vyšší zdanění hazardu by do státní kasy přineslo v následujících dvou letech 3,9 a 4,2 miliardy.
 
Zvýšení spotřební daně na tabákové výrobky? Tak to se samozřejmě výrobcům cigaret dost nelíbí. Jasně. Jak jinak. Měl jsem k tomu v týdnu schůzku se zástupci British American Tobacco, u které byl i ministr Havlíček a ředitel odboru ministerstva financí Stanislav Kouba. Vyšší daň by ale přinesla do státní kasy dalších 7,7 miliard korun po zavedení příští rok a v roce 2021 dokonce 9,2 miliard.
 
A ještě důležitější je zdraví. Průměrná mzda neustále roste a myslím, že by si lidi mohli pro sebe kupovat užitečnější věci než další kartony cigaret. Víte, že se u nás prodá 20 miliard cigaret ročně? To jsem fakt nevěděl, a ještě víc mě překvapilo, že skoro třetinu si koupí němečtí zákazníci v pohraničí.
 
V průběhu našich vlád jsme snížili DPH na kojeneckou výživu, bezlepkové potraviny, knihy, noviny a časopisy, léky. A až se nám podaří protlačit přes obstrukce opozice novelu zákona o EET, snížíme i DPH na vodné a stočné. To jsou věci, které lidi skutečně potřebují.
 
A teď vám chci napsat něco o pěstounské péči. Spolu s naším poslancem Alešem Juchelkou jsme se sešli s Nadací Sirius. Jejich zástupci mají připravené návrhy zlepšení náhradní rodinné péče. Ten nejzákladnější problém je nedostatek pěstounů a taky to, že se doteď málo odlišuje státní podpora dlouhodobých pěstounů, pěstounů na přechodnou dobu a příbuzenskou pěstounskou péči.
 
Každý typ péče má svoje zvláštnosti a hlavně potřeby. Třeba, když se dítěte ujmou příbuzní, bývá to obvykle nečekaná událost po nějaké krizové situaci v rodině a takoví potřebují od státu jinou pomoc než vyškolení pěstouni na přechodnou dobu. Tito pěstouni, u kterých může být dítě maximálně rok, mají zase svoje problémy. Potýkají se s vyhořením. Jsou na ně kladeny vysoké nároky a potřebovali by například terapeutickou podporu, podobně jako mají sociální pracovníci.
 
Další problém je, že jednotlivé kraje nepostupují společně. Chybí třeba jednotná národní evidence žadatelů o pěstounství a existuje vysoká míra rozdílnosti v postupech a kvalitě příprav pěstounů mezi kraji. Je to hrozně široké téma a vím, že se jím na ministerstvu práce a sociálních věcí intenzivně zabývají. Smekám před všemi, kteří tuhle těžkou službu pro děti vykonávají. Spousta dětí prochází krizí ve své vlastní rodině, a co teprv, když si nějací rodiče vezmou do pěstounské péče dítě zdravotně postižené nebo sourozeneckou skupinu. Opravdu to není práce, ale služba.
 
Nachystáme zákony, které pěstounům i dětem život usnadní a zavedeme do pěstounské péče lepší systém.
 
Brusel. O náhodné střelbě v letadle do jídelního vozíku, jsem vám už psal. Teď ještě, co jsem tam dělal pracovně. Letěl jsem do Bruselu na pracovní večeři členů Evropské rady. Bavili jsme se o tom, jak dopadly volby a jak budeme postupovat dál. Hlavně, jak by měly být obsazené vrcholné pozice v orgánech EU, to znamená v Radě, v Komisi, v Parlamentu a v centrální bance.
 
Všichni jsme byli moc rádi, že účast ve volbách do Evropského parlamentu byla nejvyšší za posledních 25 let. Ještě jednou bych Vám všem chtěl poděkovat za to, že jste přišli a podpořili jste nás. Pozitivní je i to, že sice vyhrály proevropské strany, ale dvě nejsilnější frakce lidovci a socialisté už nebudou mít převahu, a tudíž se budou muset dohodnout i s ostatními.
 
Zatím jsme se na konkrétních jménech nedohodli, to nás čeká v červnu. Uvidíme, jestli na hlavních postech nakonec budou spíš politici, kterým se říká „Spitzenkandidáti“ a byli nominovaní před volbami, nebo lidi, kteří budou odpovídat geografické, politické a - podle přání některých zemí - genderové rovnováze. A taky, kteří budou mít charisma, budou schopní dělat kompromisy a budou měřit všem členským státům stejně.
 
Já jsem vystoupil proti Spitzenkandidátům, protože si myslím, že je potřeba se dívat hlavně na odbornost a taky na rovnováhu zastoupení jednotlivých států. Měl by to být kvalitní kandidát, měl by to být odborník a měl by mít samozřejmě zkušenosti. A měl by zásadním způsobem změnit vztah mezi Evropskou radou a Evropskou komisí, protože hlavní slovo musí mít Evropská rada. S premiéry V4 jsme to řešili samostatně a určitě zkusíme najít a prosadit kandidáta, který by dobře reprezentoval náš region podobně jako třeba pan Donald Tusk.
 
Na naše setkání V4 tentokrát přišel i francouzský prezident pan Emmanuel Macron. Pili jsme francouzské víno ze slovenských sklenic a mluvili jsme o tom, jak to nejlepší z Evropy zkombinovat dohromady 😀 Ale vážně, řešili jsme samozřejmě pracovní věci. Předpokládám, že pan Macron bude spolupracovat s ALDE, kde jsou i poslanci ANO. A stejně jako já, zástupci Itálie a dalších zemí, taky moc nefandí spitzenkandidátům.
 
Pobavily mě silné řeči Pirátů, kteří si kladli podmínku a chtěli být v ALDE, pokud tam my nebudeme. Akorát zapomněli, že mám veto, takže skončili u zelených 🐸 Schválně si vzpomeňte na naše zelené, co vykonali u nás. Kvůli nim nemáme postavený nový blok Temelínu, zablokovali dálnici Praha-Tábor a byli na počátku 1000miliardového tunelu jménem soláry. Piráti patří do stejné frakce. Jsou to levicoví zelení anarchisti.

No, v komentáři ochutnávka české pirátské europoslankyně. Budoucnost Evropy a Česka. Gratulujeme.
 
A teď z úplně jiného soudku. Na zahradě Strakovky jsme uspořádali charitativní bazar na podporu dvouletého Tadeáška, který se narodil s těžkou mozkovou obrnou. Je to vnuk jednoho našeho zaměstnance a moji šéfku úřadu Tünde Bartha napadlo udělat tuhle akci. Tadeáška přišla podpořit spousta lidí. Buď přinesli peníze nebo věci na prodej. Dorazili i ministři Karel Havlíček, Alena Schillerová, Adam Vojtěch, Vladimír Kremlík, taky vládní zmocněnec pro sport Milan Hnilička. Pan ministr Miroslav Toman se omluvil, ale poslal za sebe náměstka, který je včelař, a tak přinesl několik lahví vlastnoručně vyrobeného medu. Hned se prodal. Celkem jsme na Tadeáška vybrali 70 tisíc korun a co se neprodalo poputuje do Azylového domu R – Mosty v Mladé Boleslavi. Tam pomáhají hlavně matkám s nezletilými dětmi a těhotným ženám, které se ocitli v těžké životní situaci. Děkuju všem, kdo jste přišli, nemám šanci vás všechny vyjmenovat. Byla to skvělá akce a taky jste mě trochu dojali.
 
S vicepremiérem Karlem Havlíčkem jsme se na schůzi Česko německé obchodní a hospodářské komory setkali s několika stovkami hlavně německých firem nebo jejich zastoupení v ČR. Německo je pro nás klíčový obchodní partner, směřuje tam třetina našeho exportu, máme u nás víc než 6 tisíc německých investorů, jsme propojení v průmyslu.
 
Nejvíc je zajímalo profesní vzdělání. A myslím, že jsme jim udělali radost, protože jsme jim představili, že po 20 letech planých diskusí a slibů konečně dotáhneme duální vzdělávání i mistrovské zkoušky. Obojí pevně uchopil ministr Havlíček, který ve spolupráci s ministrem školství Robertem Plagou předloží zákony na vládu ještě v tomto roce! Já jsem ve svém projevu česko-německou spolupráci pochválil, musím opravdu ocenit výsledky německých firem u nás i jejich aktivity v oblasti výzkumu a vývoje, ale zároveň jsme varoval před zbrklým přesměrováním našeho automobilového průmyslu k e-mobilitě.
 
Ne, že bych nefandil elektrickým autům, ale musíme všechno vidět nejen v kontextu ekologie, ale i udržení nezávislosti našich výrobců, řešení baterií a nástupu čínských producentů. Prostě jen nechci, abychom dopadli jako v první vlně nadšení pro obnovitelné zdroje energie. Však si to určitě pamatujete. Špatný odhad vývoje v odvětví, nástup čínských dodavatelů, pokles cen za solární panely a bankrot jejich výrobců v Evropě, zkorumpovaní politici. A výsledek je, že za obnovitelné zdroje my všichni platíme ročně 45 miliard korun a jen za soláry 25 miliard! Děkujeme, tradiční demokratické strany. Celkem nás to vyjde na 1000 miliard.
 
S obavami sledujeme vývoj v oblasti výroby oceli. Pro nás je to tradiční průmyslová oblast, vyrobíme 5 milionů tun a váže na sebe desítky tisíc pracovních míst. Situace v Evropě není vůbec růžová, rostoucí ceny energií, emisních povolenek a dumpingové ceny z Asie sráží místní producenty na kolena. Ministr Havlíček teď řeší průšvih v Plzni, kde se po pádu Pilsen Steel ocitlo bez práce 600 lidí a ve stejnou dobu intenzivně jednáme s novým vlastníkem ArcelorMittal, klíčové firmy celého moravskoslezského regionu.
 
Už delší dobu komunikujeme s odbory a vyměňujeme si názory na prodej ArcelorMittal Liberty House. Odbory mají strach, že nový vlastník Liberty House není schopný zajistit ani rozvoj, ani stabilitu a že se jedná o nastrčenou firmu. Evropská komise nicméně transakci povolila a my nemáme nástroj, jak tomu zabránit. Proto jednáme. Ministr Havlíček do hutě zajel a potkal se se zástupci zaměstnanců i vedením a tento týden jsme přijali celé vedení Liberty House na Úřadu vlády. Ukázali nám, jak budou transakci financovat, jak zajistí energetickou nezávislost a jak se postaví k dalším investicím. Plány mají v zásadě dobré, ale já chci přesto vyšší garance, a proto jsme požádali o společné memorandum, kde se zavážou ke konkrétním krokům v rozvoji firmy a dále požadujeme zástupce státu v dozorčí radě. Chci vidět na měsíční bázi, jak se naplňují sliby.
 
Video z veletrhu obranné techniky IDET 2019 v Brně jste už asi viděli. Prošel jsem si všechny stánky, a otestoval zaměřovač od česko-americké Meopty. Měl jsem i projev a znova připomněl, že v roce 1936 jsme byli největší výrobci zbraní na světě. Letadla, kulomety, transportéry, tanky. To všechno jsme uměli a bohužel politici po revoluci tento náš průmysl nechali zdevastovat.
 
Ale znova rosteme. Vždyť na IDETu patřila většina stánků českým firmám. Jen mezi lety 2013 až 2017 vzrostl export našeho vojenského materiálu o neuvěřitelných 250 procent. Naše Česká Zbrojovka investuje po světě a staví závody v Maďarsku a Spojených státech. Plus Aero Vodochody se vrací na scénu se svým zbrusu novým bitevníkem L-39NG. Budu rád, když si přečtete celý můj projev v komentáři.
 
Máme skvělé vojáky 🇨🇿 Jejich práci uznávají po celém světě. Je jednou z priorit naší vlády, aby konečně dostali vybavení pro 21. století, které jim bude sloužit nejen na zahraničních misích, ale i při pomáhání lidem u nás doma. Třeba během živelných katastrof. Nakupujeme nové vrtulníky, budeme mít stejnou cenu, jakou dostává americká armáda. Nakupujeme pásové obrněnce za 50 miliard a dbáme na to, aby se do projektu zapojili i čeští průmyslníci, minimálně v rozsahu 40 procent. A je toho mnohem víc, radary, nákladní auta, letecká technika. Všechno děláme maximálně transparentně tak, aby naši vojáci dostali nejvyšší kvalitu, ale daňové poplatníky to nestálo víc, než je nezbytně nutné. Však víme, jakou máme zkušenost z minulosti s netransparentními armádními nákupy.
 
Ve sněmovně prošel prvním čtením náš zákon o podpoře výzkumu, experimentálního vývoje a inovací. Mění systém hodnocení tak, aby zohledňoval nejen počet výsledků, které výzkumné organizace přináší, ale i jejich kvalitu. Zákon obsahuje i další věci, s kterými vás nechci zatěžovat. Podstatné je, že jsme ho široce diskutovali se všemi, kdo k tomu mají co říct. Hlavně ministerstvem školství, s Českou konferencí rektorů, s ostatními ministerstvy, s Akademií věd České republiky a resortními výzkumnými organizacemi.
 
Už několikátý týden vám píšu o novele EET. Tenhle týden bylo už třetí čtení a opět obstruovala opozice. Podali přes 700 pozměňovacích návrhů, schválně nesmyslných jen proto, aby natáhla jednání a nestihli jsme o tom hlasovat. Že to s těmi pozměňováky nemyslí vůbec vážně, bylo vidět i na tom, že jejich vlastní poslanci nepřišli do práce, takže je ani nemohli svými hlasy podpořit. Prostě divadlo za prachy všech daňových poplatníků. Každopádně Alena Schillerová řekla: „Budu tam chodit tak dlouho, dokud zákon neschválí.“
 
Díky tomu, že jejich poslanci nepřišli do práce, na mě bylo tentokrát jen 11 interpelací a vrchol nastal v pátek, kdy už se jel jen čistý antibabiš. Klasika. Ale to jste viděli určitě všude na sítích a v televizi.
 
Bylo i mimořádné jednání sněmovny kvůli financování sociálních služeb. Prý na něj chybí dvě miliardy. Přitom ale dáváme na sociální služby každý rok víc a víc peněz. Rozpočet na rok 2019 je v tomto ohledu naprosto rekordní. Vemte si, že dotace poskytovatelům sociálních služeb v roce 2007 byly 7,1 miliardy, v roce 2013 to bylo dokonce míň! Jen 6,5 miliardy. A kolik naše vláda dává tento rok? 15,7 miliardy, dámy a pánové. Navíc díky lepšímu výběru daní rostou příjmy krajů a obcí. Krajům jsme za posledních 5 let přidali 8,5 miliardy, což je navýšení 104 procent. Nemůžeme přisypávat další miliardy jen tak. Jak vtipně řekla Alena Schillerová, ministerstvo financí není bankomat bez PINu. Potřebujeme vědět, kam přesně ty peníze šly. Alena Schillerová paní Maláčovou požádala o analýzu.
 
Zasedání Rady vlády pro výzkum, vývoj a inovace bylo tentokrát za účasti mezinárodních kapacit v oblasti vědy, včetně slavné Orny Berry z Izraele. Nechci nás moc chválit, ale přišlo nám uznání od Mezinárodní rady pro výzkum a vývoj a z toho mám prostě radost. Dostali jsme jedničku za nový systém hodnocení a financování českého výzkumu, který je založený na kvalitě, a ne jenom na počtu článků.
 
A další kompliment přišel od mezinárodní Rady za naší Inovační strategii. Z té se již stal skoro bestseller, její anglickou verzi po nás chtějí všichni velvyslanci v ČR, zahraniční státníci a jako příklad pro následování ji citují i v Bruselu. Hrozně se chytla i nová značka Czech Republic: The Country For The Future, která již přerostla nad rámec inovací a technologií a začíná se využívat napříč odvětvími, úřady i organizacemi.
 
To byl pro nás impuls vytvořit národní komunikační strategii, sjednotíme loga i prezentaci naší země a zastřešíme vše pod značkou Country for the Future. A ještě jedna dobrá zpráva z Rady pro výzkum, vývoj a inovace. Předmět Technika, který v sobě zahrnuje praktické dovednosti a nové technologie bude od září zavedený v 53 základních školách a od roku 2022 jde povinně do všech škol.
 
Jinak ministr Havlíček jede ve velkém tempu a mimo široké agendy na ministerstvu a spolupráce se mnou v hospodářské politice začal konečně řídit naše účasti ve státních podnicích. Tam mimo plnění strategických aktivit spojených s chodem státu spravujeme majetky v hodnotě desítek miliard korun.
 
Karel Havlíček bere jednu organizaci za druhou, vyhodnocuje jejich výdaje, smlouvy, ceny nákupů a veřejné soutěže A jak se dalo čekat, je toho spousta, co se musí napravit. Všechno konzultujeme na denní bázi. Určitě jste zaregistrovali, že v tomto týdnu musel odvolat šéfa státního podniku Diamo, což je firma, která realizuje zahlazování následků hornické činnosti po těžbě uranu, rud a uhlí. Důvodem byla sporná zakázka za miliardu. A ve stejnou dobu začaly hloubkové kontroly jak v Diamu, tak v další státní společnosti SÚRAO. Tak teď už jen čekám, kdy přijde útok na nového ministra, protože je zjevné, že začal rušit staré pořádky a zajeté vazby…
 
Jedu dál. Zasedala Rada vlády pro lidská práva pod mým vedením jako předsedy a naší nové zmocněnkyně vlády pro lidská práva paní profesorky Heleny Válkové. Stanovili jsme si naše priority na další čtyři roky. Hlavně práva osob ohrožených chudobou v sociálně vyloučených lokalitách, práva dětí ohrožených rozpadem rodiny, odstraňování diskriminace seniorů nejen na trhu práce, řešení přeplněných věznic a další zásadní témata v oblasti lidských práv. Věřím, že to dokážeme splnit nejen na papíře, ale především v realitě.
 
Jednala koalice, řešili jsme Národní sportovní agenturu, dofinancování sociálních služeb, nutnost novelizace zákona o sociálních službách, Českou poštu, platy ve státní sféře, snižování počtu uředníků a spoustu dalších témat.
 
Jednal jsem s německým spolkovým ministrem vnitra Horstem Seehoferem. Mluvili jsme o výsledcích evropských voleb, dalším vývoji unie a o migraci. Znovu jsem zdůraznil, že je potřeba mít konkrétní plán a řešit příčiny v zemích, odkud lidi utíkají, hlavně v Sýrii a Africe. Ministr Seehofer taky ocenil, jak se naší zemi ekonomicky daří.
 
Rozloučit se přišla končící velvyslankyně Kanady paní Barbara Richardson. Poděkovali jsem jí za její aktivní působení u nás. S Kanadou máme hodně blízké názory na vývoj ve světě, hlavně na prospěšnost volného obchodu. Potkáváme se jako spojenci v rámci NATO. Paní velvyslankyně navštívila naše vojáky v Lotyšsku, kde působí pod kanadským velením, a byla z našich profesionálů nadšená. Mimochodem v Kanadě žije 100 tisíc Čechů, je to naše druhá největší krajanská komunita na světě, hned po USA. Máme s Kanadou skvělé vztahy, i když nám to nandali v hokeji.
 
Věnoval jsem se tenhle týden i našim italským přátelům. V pátek totiž na jejich velvyslanectví slavili Den republiky. Měl jsem krátký projev a mimo jiné v něm ocenil, že země V4 a Itálie mají v rámci EU podobné názory.
 
Potkal jsem se taky s bývalým ministerským předsedou Izraele Ehudem Barakem a řešili jsme konferenci o konopí, kterou budeme společně organizovat. A další naše plány s Izraelem v kybernetické bezpečnosti, nakládání s vodou, start-upy a další.
 
Uf tak jsem vám toho zase pořádně naložil. Končím. Mějte se krásně. A čau.Čau lidi, tady na Facebooku už jsem zažil plno hejtrů a trollů, co uráželi každého z vás, kdo jste mi vyjádřil podporu. Sprostě nadávali všem, starým lidem, teenagerům, maminkám na mateřské. To všechno jsme už viděli a všichni to známe.
 
Ale aby někdo veřejně ponižoval paní, které je 71 let a je odbornicí na právo, respektovanou jejími kolegy a celou justicí, to zažívám fakt poprvé. 
 
A to jsem na světě 64 let.
 
Mluvím o paní Marii Benešové. 
 
O dámě, která má 48 let praxe v oboru. O dámě, kterou v roce 1999 jmenoval do funkce nejvyšší státní zástupkyně legendární Otakar Motejl, obrovská autorita české justice. 
 
O dámě bezúhonné, kterou sám místopředseda Ústavního soudu Jaroslav Fenyk popisuje jako prostořekou a svéráznou osobnost bez strachu z jakýchkoli tlaků a odmítající ohýbat zákon. Několikrát se kvůli tomu dostala do střetu s politiky a musela skončit. Před revolucí ji nabídli členství v KSČ. Dokonce dvakrát. A víte sami, že nebyla sranda říct ne. Ona ale pokaždé odmítla. Nestala se členkou strany. Nikdy. Sem si klidně doplňte “na rozdíl od Babiše.” Podle toho, jak moc mi to vyčítáte. 
 
Ale zpátky k paní Marii Benešové. 
 
Když jsem uviděl na fotkách z demonstrací plakát „Rudá Marie“, uvědomil jsem si, jak strašně moc je ve vzduchu nenávisti. Pravda už je úplně mimo hledáček některých lidí. Stačí vylepit fotku člověka, kterého vůbec neznáte, na kus kartonu, ten přinést na demonstraci - a má to spočítané! Strašné. Nedemokratické. Proti zdravému rozumu i proti citu. Lynčování za bílého dne. Přečtěte si v komentářích, co k tomu paní Benešová řekla sama.
 
Takže prosím vás. Pokud víte o někom, kdo jde dneska na Letnou, pošlete mu článek o paní Benešové od člověka, který ji zná čtvrt století. Dávám taky do komentářů.
 
Místopředsedovi Ústavního soudu České republiky snad budou věřit.
 
A ať si na demonstracích berou do pusy mě, ale ne ji. To je neuvěřitelná sprosťárna. A mimochodem, než přejdu na to, co se Marii Benešové za tu extrémně krátkou dobu, co je ve funkci, povedlo, ocituju vám z článku pana profesora Fenyka jeden odstavec:
 
“V mediích dnes nenajdeme zmínku o tom, že se nejvyšší státní zastupitelství pod vedením Marie Benešové ještě před vstupem České republiky do Evropské unie stalo z pověření Ministerstva spravedlnosti oficiálním centrálním partnerem Evropského úřadu pro vyšetřování podvodů proti evropským prostředkům (OLAF). Nedozvíme se ani to, že vytvořilo soustavu kontaktních bodů na všech ministerstvech a NKÚ, vybavilo je odbornými znalostmi a zavedlo vlastní, vnitrostátní a velmi účinnou metodiku vyšetřování podezřelých transakcí s evropskými prostředky. Po odvolání Marie Benešové z funkce nejvyšší státní zástupkyně v roce 2005 byl tento systém v podstatě demontován a je to určitě jedna z příčin současných potíží naší země v oblasti tzv. eurofondů.”
 
Zpátky do přítomnosti. Paní Benešová je ve funkci teprve měsíc a půl. A tenhle pátek představila v rekordně krátké době KOMPLEXNÍ novelu zákona o státním zastupitelství a odeslala ji do připomínkového řízení, kde se o něm budeme bavit s experty. Není to, prosím vás pěkně, žádný dílčí, rychlokvašený poslanecký návrh. Je to komplexní materiál, který řeší vztahy mezi vládou a státními zástupci, má podporu řady odborníků, je s nimi vykonzultovaný. A každý jeden z vás si ho může přečíst. 
 
Zvlášť novináři by se mu měli věnovat POZORNĚ. Ne jako to udělali s předběžnou auditní zprávou Evropské komise, u které psali jen svoje dojmy, častokrát přebrané od někoho jiného. Tak, aby to měli jako první venku, jak jsem se dočetl.
 
Teď jde novela paní ministryně Benešové do připomínkového řízení. Zohledňuje připomínky GRECO neboli Skupiny států proti korupci, která spadá pod Radu Evropy. Nechala si poradit i od nejrůznějších nezávislých organizací jako je Rekonstrukce státu, což je náš dlouhodobý a leckdy velmi obtížný a náročný partner při tvorbě protikorupční legislativy. A bude s nimi jednat dál a naslouchat jejich názorům. Nemá s tím problém, expert její úrovně může jednat opravdu s kýmkoliv.
 
Hlavní pointa je v tom, že vláda nebude mít možnost odvolat nejvyššího státního zástupce bez důvodu a ministr spravedlnosti nebude moct odvolat ostatní vedoucí státní zástupce. O tom bude rozhodovat Kárný senát Nejvyššího správního soudu. Odvolání bude totiž možné jen kvůli kárnému provinění.
 
Novela taky stanovuje funkční období pro nejvyššího státního zástupce na 7 let. Bez možnosti opakování mandátu. Proč? Pro špičkového manažera je optimální doba výkonu práce na jednom místě kolem 5 let. Paní Benešová dala státním zástupcům ještě 2 roky navrch. To by šlo, ne?
 
Srovnejte si teď, jaká jsou funkční období podobných pozic v České republice:
Prezident republiky 5 let
Předseda ústavního soudu 10 let
Soudci ústavního soudu 10 let
Šéf nejvyššího soudu 10 let
Šéfové vrchních soudů 7 let
Šéfové krajských soudů 7 let
Policejní prezident 5 let
Šéf Nejvyššího kontrolního úřadu 9 let
Šéf Generální inspekce bezpečnostních sborů 5 let
 
Na tu tiskovku Marie Benešové přišla snad všechna velká média v zemi. Byla tam TV Nova (oficiální), Prima, Česká televize, ČTK, Novinky.cz, iDNES.cz, Aktuálně.cz i Seznam Zprávy. Dorazil i Týdeník Respekt, díky. A spousta novinářů se ptala na jedinou věc: Co se bude dít do doby, než zákon vstoupí v platnost? Co když do té doby vláda přece jen nejvyššího státního zástupce odvolá? 
 
Super otázka.
 
Tady to “Co když” je vlastně motto všech těchto demonstrací.
 
CO KDYŽ premiér využije pravomocí, které mu dává zákon? Ten premiér, kterého my nesnášíme! Jasně, že jich dosud nevyužil, ale MOHL BY! Jsou to fakt fake news, nestalo se to, ale MOHLO BY 🙂
 
No na to vám řeknu jedinou věc. Každý, kdo se úplně neštítí se zamyslet, brzo zjistí, že objektivně své pravomoci nezneužívám. Ale pořád tady někdo šíří strach. 
 
„CO KDYŽ?“
 
Znovu vám opakuju, nejvyššího státního zástupce, pana Pavla Zemana jsem mohl odvolat už dávno. Každý den, co jsem premiér. Každé jednání vlády. A mohl jsem svolat i mimořádné jednání vlády. Neudělal jsem to a neudělám. Tohle „CO KDYŽ“ si vy, kteří šíříte strach, už prosím strčte… za klobouk. A strčte si tam hlavně lži o paní Benešové. Je to skvělá ženská, odbornice a maká pro VÁS.
 
A mimochodem, to, že novela zákona by podle paní Benešové měla platit od roku 2022, má dva důvody. Jednak paní ministryně nechce, aby tato vláda zasahovala do současného systému státních zástupců, a taky je rok 2022 výhodnější pro vedoucí státní zástupce. V roce 2022 už bude po volbách a když se koukneme, jak dlouho trvalo sestavování současné koalice, tak snad už bude nová vláda.
 
A teď k dalšímu super hoaxu, co se šíří po sítích a s chutí ho šíří mí hejtři, třeba legendární Michal Bláha, můj bývalý poradce na Ministerstvu financí. Chytrej chlap, kterého si svým způsobem nesmírně vážím, protože když je někdo váš hater PĚT LET, je to už dost silný vztah 😂 No nic, k věci. Držte si klobouky, jedem!
 
KLIMATICKÝ ARMAGEDDON!
 
Ten prý podle spousty lidí přijde, protože jsme s kolegy z Polska, Estonska a Maďarska zablokovali dohodu EU o uhlíkové neutralitě. A dobře jsme udělali. Podle ní totiž do roku 2050 evropské státy nemají vypouštět do atmosféry žádné skleníkové plyny. To zní naprosto báječně, jasně. Ale jen, když nevíte, že ČR podepsala klimatickou dohodu z Paříže, která stanoví, uhlíková neutralita bude do roku 2100, tedy do konce tohoto století, a my za touto dohodou stojíme a plníme. A teď si představte, že teď někdo přichází a říká, že ji chce už v roce 2050. A přesně tohle jsme zablokovali. Proč? Hned vám to řeknu.
 
Mnozí z těch, kteří dnes nadšeně mluví o uhlíkové neutralitě v roce 2050, vůbec netuší, co to vlastně znamená. ČR sníží své emise uhlíku do roku 2030 o více než 40 procent oproti roku 1990. Některé evropské země budou mít problém splnit i tento závazek. Jako jedna z mála evropských zemí česká vláda přijala v roce 2017 Politiku ochrany klimatu, která pracuje i s variantou snížení emisí uhlíku o 80 procent do roku 2050. A znamená to obrovské změny ve všech oblastech našeho života. 
 
Fakta?
 
Nemáme technologie, kterými bychom to zařídili. 

Akorát bychom zařízli průmysl a konkrétně Českou republiku přivedli na mizinu a do totální závislosti na ostatních zemích. Chcete snad, aby náš průmysl skončil? 
 
U.S. Steel třeba teď z ekologických důvodů zavírá vysokou pec na Slovensku. Schválně si o tom přečtěte článek. Dávám do komentářů. 
 
Takže jsem řekl na jednání Evropské rady, kde jsme toto projednávali, naprosto jasně: jestli chceme zachránit planetu, musí snížit emise ty státy, které ji nejvíc znečišťují. Jako je USA, jako je Čína, jako je Indie. A další. Evropa je proti nim VZORNÁ!
 
Dávám do komentářů dva projevy, které jsem na Radě Evropy měl.
 
V roce 2018 vypustilo lidstvo do atmosféry 37 miliard tun emisí. Z toho Evropská unie 3,5 miliardy čili 9 procent. Zároveň jsme v EU snížili naši uhlíkovou stopu o 20 milionů tun CO2. A víte, jaké pokroky udělal zbytek světa? Úplně opačný! Ostatní státy vypustily o 1020 milionů tun CO2 víc. Takže se zhoršily 51krát víc, než jsme se my zlepšili.
 
Máme tedy dál snižovat konkurenceschopnost Evropy tvrdšími a tvrdšími opatřeními, snížit tak globální znečištění o pár procent a sledovat, jak ostatní proti nám posilují, a přitom na přírodu kašlou? Chceme fakt dosáhnout toho, že se staneme ekonomicky závislí na Číně, USA a dalších tvrdých hráčích, kteří budou naši planetu dál plundrovat? V Rusku a Číně dodnes budují uhelné elektrárny s účinností do 25 procent, zatímco ty naše v Evropě umí přes 43 procent. Takže na jednotku vyrobené elektřiny vyloučí skoro dvakrát míň CO2. 
 
V září je v New Yorku Climate Action Summit, který pořádají Spojené národy. Tam se bude lámat chleba. Tam máme vrhnout veškerou energii a přesvědčit ostatní mocnosti, aby s námi spolupracovaly na záchraně planety. Ne si pro sebe stanovovat abstraktní cíle, které nic neřeší a akorát připraví o práci naše lidi. 

Mimochodem Jean-Claude Juncker s mým názorem na klima souhlasí.
 
Naše země respektuje nutnost snižovat emise. A na rozdíl od spousty jiných o tom pouze nemluvíme. Chcete důkazy? Náš závazek v podílu obnovitelných zdrojů byl 13 procent do roku 2020. A už teď jsme na 15 procentech. Podíl navyšujeme a během deseti let budeme mezi 20 až 25 procenty. I když to bude náš průmysl velmi bolet, respektujeme náš závazek na zásadní snížení těžby uhlí o dvě třetiny během 20 let.  
 
Tento týden jsme proti sobě dokonce poštvali některé těžaře, kterým od roku 2022 zvýšíme poplatky za těžbu, a navíc posilujeme kontrolu nad jejich zdroji určenými pro sanace následků těžby. 
 
Žádná jiná vláda nedávala do podpory nových technologií tolik, jako náš kabinet! A příchodem nového ministra průmyslu Karla Havlíčka začala doslova inovační tsunami. Třeba ve stejný den, kdy jsem jednal v Bruselu, ministr Havlíček podepsal v Bratislavě se svým slovenským protějškem československý přeshraniční energetický projekt v hodnotě 5 miliard korun. Je založený na digitalizaci a modernizaci distribuční soustavy. Tím se řadíme mezi lídry celé Evropské unie!
 
A připravujeme další opatření na zvýšení energetické účinnosti a zároveň na snižování fosilních paliv. Tam budeme směřovat rekordní podporu ze strukturálních fondů v období po roce 2020.
 
Další milióny tun CO2 snižujeme díky úspěšným programům ministerstva životního prostředí, jako jsou Kotlíkové dotace a Nová zelená úsporám. V minulých letech je využili stovky tisíc lidí a pomohli tím nejen sobě ale i životnímu prostředí. Plníme dokonce v předstihu klimatické závazky, které si Evropa dala sama i ty, které vyplývají z globální Pařížské dohody. Na rozdíl od předešlých vlád, které klimatickou změnu neřešily vůbec, investujeme desítky miliard korun do boje se suchem. Vybudovali jsme tisíce nových rybníků, tůní, mokřadů, vracíme vodu do krajiny i do měst. Stovkám tisíc lidí jsme zajistili nové zdroje pitné vody. Všemi silami bojujeme s největší kůrovcovou kalamitou v historii českých zemí. Zároveň měníme strukturu lesů, aby byly do budoucna odolnější proti přicházející změně klimatu. Vracíme do přírody kriticky ohrožené druhy rostlin i živočichů, všichni už asi znáte třeba hnědáska osikového 😉
 
Co je důležité, že jsme na Evropské radě prosadili, že si můžeme určit vlastní energetický mix. Pro nás je samozřejmě důležité jádro a nesouhlasíme s tím, že Brusel tvrdí, že jádro je nečistý zdroj. Je to pro nás strategický zdroj, nechceme jít cestou Německa, které zavřelo jaderné elektrárny a zavře i uhelné a jejich průmysl bude fungovat jenom na vítr a slunce.
 
Už v rámci Pařížské dohody je daný závazek o uhlíkové neutralitě, a to do roku 2100.
 
Debata na Evropské radě nebyla absolutně k věci, je to jen snaha nějakých evropských zemí vystoupit v New Yorku a dát si tvrdší cíl, přitom je to celé nedomyšlené, a zbytek světa emise nesnižuje, a to ani na základě Pařížské dohody.
 
Znovu opakuju, pozice ČR ke klimatu byla projednaná na vládě, také na výboru pro evropské záležitosti, takže to odsouhlasila celá opozice, všechny opoziční strany, a dokonce mě výslovně podpořila i ODS. Určitě vyzvu všechny politické strany k debatě na toto téma. Jedná se o budoucnost na dalších 80 let. A opravdu nemůžeme podléhat ekologické hysterii. Dávám do komentářů jeden článek k tomu.

Budu rád, když tohle teď hned přepošlete všem, kteří křičí, že jsme s kolegy z V4 zablokovali “jednu z posledních šancí celého světa,” jak si napsalo na Facebook Greenpeace Česká republika.
 
Tohle jsem vám chtěl říct, než se pustím do svého klasického hlášení. Připraveni? 

JEDEM!
 
Načal jsem Evropskou radu, tak už to dokončím. Do Bruselu jsem odletěl na dvoudenní intenzivní jednání. Evropská rada začala ve čtvrtek, spát jsme šli nad ránem a pokračovali jsme i v pátek. Před tím jsem potkal taky předsedu Evropské komise Jeana-Clauda Junckera a hlavního vyjednavače EU o brexitu Michela Barniera. Bavili jsme se hlavně o budoucnosti Evropy. Říkám tomu hra o trůny a jde o to, že vybíráme pět nejdůležitějších lidí v institucích EU, kteří budou spolu s premiéry 28 členských států rozhodovat o tom, jak to bude Brusel fungovat. Takže je to fakt důležité a je to na pět let. 
 
Konkrétní jména neříkáme nahlas. Každá frakce prosazuje svoje kandidáty a V4 má svoje konkrétní představy. Je hodně těžké na něčem se shodnout, a ještě to bude chvíli trvat. Pokračujeme příští neděli. Já říkám, že musíme vybrat někoho, kdo zná náš region a bude respektovat, co potřebujeme. Spitzenkandidáty fakt nechceme. Na tom se shodneme i s Peterem Pellegrinim, Viktorem Orbánem a Mateuszem Morawieckim a dáváme do toho spoustu energie, hodně se spolu radíme a podporujeme se.
 
Zpátky do Česka. Zadal jsem kolegům, aby mi udělali přehled, kolik jsme už splnili úkolů z našeho programového prohlášení. Pro vaše info. Předchozí Sobotkova vláda měla v programovém prohlášení 111 úkolů na necelé 4 roky. My jsme jich na sebe navalili 657. Z toho se nám po roce podařilo splnit 138, ty zbylé máme rozpracované a řešíme je. Je to naprostý rekord od revoluce a můžete mi věřit, že kolegy nešetřím, abychom měli do roku 2021 splněno. Jak bude materiál od jednotlivých ministrů přehledně seřazený, dám vám ho všem k posouzení i sem na Facebook, tak mě sledujte.
 
A teď pozor: Data. Neomezená data! Dva ze tří operátorů se rozhodli v Česku začít poskytovat neomezená data v mobilu. Testují to u T-Mobilu a Vodafonu. Ceny letí dolů, protože vytváříme legislativní, regulační i mediální tlak. Na to trh přirozeně reaguje a otázka byla pouze, kdo zahájí snižování cen první. Jasně, jako vláda nemáme vliv na výši cenových úlev ani na jednotlivé nabídky operátorů, ale trh se hýbe hlavně proto, že proti operátorům poprvé stojí stát jako tvrdý vyjednavač. Vzal jsem si celou agendu pod sebe, beru to jako prioritu. Pochopitelně odborné zázemí mi ale vytváří ministr průmyslu Karel Havlíček a vládní zmocněnec pro digitalizaci Vladimír Dzurilla. Operátoři vidí, jak moc to bereme vážně a ví, že musí reagovat.
 
Určitě jste viděli fotky pana profesora Lumíra Hanuše, které jsem dával z konference “Léčebné konopí – dobrá praxe ze zahraničí.” Slíbil jsem, že tu akci uspořádáme u nás v Praze už během mé návštěvy Izraele, kde pan Hanuš působí. A povedlo se. Z Izraele přiletělo hned několik odborníků, aby našim lékařům předalo cenné informace z praxe.
 
V Izraeli mají 200 doktorů expertů, kteří mají 50.000 pacientů a mají skvělé výsledky při léčení dětí s autismem, nebo rakovinou prsu ve 4. stadiu, a další. Je důležité, aby i naši lidé měli tu možnost. Tam, kde nezabírá klasická medicína, se dá s konopím léčit.
 
Je to úplně první sympozium tohoto typu v České republice. Obrovským impulzem k tomu, aby naše vláda začala řešit dostupnost konopí pro léčebné účely byl pro mě i případ paní Martiny Kafkové těžce postižené roztroušenou sklerózou. To bylo už před dvěma roky, dával jsem to tehdy na Facebook, jak její tatínek Zdeněk Majzlík riskuje vězení, když pro ni doma pěstuje konopí, které jim pojišťovna odmítá proplácet a vyšlo by je legální cestou na desítky tisíc měsíčně. 
 
Věděl jsem, že to musíme změnit. Jsem hrozně rád, že se to povedlo a náš ministr zdravotnictví Adam Vojtěch připravil pozměňovací návrh k zákonu o léčivech, který přináší 90procentní úhradu konopí ze zdravotního pojištění a konopí se pro pacienty stane mnohem cenově dostupnější. Léčebné konopí tak bude stát jako jiné léky na chronická onemocnění. Návrh zákona prošel už 3. čtením ve sněmovně a já doufám, že ho brzy schválí i senát.
 
Naše země je průkopník. Jsme teprve druzí v celé Evropské unii, kdo vydal licenci k pěstování konopí pro léčebné použití. A taky jsme jednou z mála zemí, která zajišťuje pro své pacienty konopí z vlastní produkce. Jak už jsem vám v minulosti psal, budeme léčbu konopím monitorovat, sbírat data, zkoumat jeho účinnost, a tak přispějeme do celosvětové odborné debaty a určitě i k pokroku v téhle oblasti. 
 
Je to úplně nová situace, lékaři, pacienti i politici se s tím musí naučit pracovat, a proto jsme uspořádali tuto konferenci. I v Izraeli je téma léčebného konopí často zneužívané jako argument k diskuzím pro legalizaci konopí. Izraelští odborníci nás před tím varovali. Musíme konopí udržet POUZE pro léčebné použití a odmítáme samopěstování. O tom jsem vám už v jednom z minulých hlášení psal.
 
A další skvělá akce. Setkání se starosty Středočeského kraje. Vytvořili výbornou atmosféru na velké konferenci, kterou svolala naše hejtmanka Jaroslava Pokorná Jermanová. Rozvoj regionů, obcí a venkova je naše priorita. Jasně, že máme investovat do chytrých měst, ale vemte si, že třetina našich lidí žije v obcích do 3 tisíc obyvatel. A těm musíme zajistit dopravní obslužnost, sociální služby, ale taky třeba rychlý internet a maximálně zjednodušit v těchto oblastech podnikání. 
 
Proto sprintujeme v zavádění digitalizace, aby malý živnostník nemusel jezdit s každým lejstrem do města, ale pohodlně ho poslal přes internet. Společně s dalšími členy vlády, Karlem Havlíčkem, Klárou Dostálovu a Richardem Brabcem jsme celé dopoledne diskutovali se starosty o prioritách vlády, ukázali jsme, jakou roli v připravované Národní hospodářské strategii budou sehrávat regiony a vysvětlovali jsme třeba i nakládání s odpady a samozřejmě financování.
 
Než budu pokračovat dál, mám tady zprávu pro všechny řidiče. NEBUDE dražší dálniční známka. Bez ohledu na to, jak to podávají média. Náš ministr dopravy Vladimír Kremlík jasně řekl, že přinejmenším do doby, než skončí rekonstrukce dálnice D1, se na cenu dálniční známky sahat nebude. Dál bude stát 1500 korun. Zvyšovat cenu dřív by nebylo fér.
 
Tak a dál. Měli jsme už 3. zasedání Rady vlády pro veřejné investice. Tentokrát zaměřené na to, čemu se říká PPP projekty. Štve mě, že se o tomto způsobu investování, tedy poskytování veřejných služeb prostřednictvím spolupráce veřejného a soukromého sektoru 30 let jenom mluví, zakládají se různé pracovní skupiny a výsledek je nula a jsme v tom daleko za Evropou. Proto jsme se na Radě shodli, že nebudeme vymýšlet vymyšlené a navážeme na zkušenosti s touto formou výstavby ze Slovenska, Polska, Německa a případně dalších zemí. 
 
Převzetí dobré praxe a taky poučení se z chyb u sousedů urychlí proces přípravy a realizace projektů v Česku. První zárodek už je na světě. Vybíráme koncesionáře části dálnice D4, konkrétně 32 kilometrů mezi Příbramí a Pískem. Tím to ale nekončí, protože ministři mají ve spolupráci s ministryní Klárou Dostálovou, přinést na příští Radu detailní analýzu možného využití spolupráce soukromých investorů a státu. Chceme ji uplatnit na konkrétních projektech, které jsou v našem seznamu investic. Jak víte, zmapovali jsme investiční potřeby ministerstev, krajů, měst a obcí. Realizace veřejných projektů formou PPP je pro rozvoj naší země důležitá. Budu se tím, společně s celou vládou, dál intenzivně zabývat.
 
Mimochodem pokračuji v rozhovorech ohledně vládní čtvrti v Letňanech s primátorem Prahy, z dopisů jsme přešli na SMSky a de facto mu nabízím financování vnitřního okruhu Prahy a nemocnice formou PPP. Pokud samozřejmě dojde k celkové dohodě o té vládní čtvrti.
 
Koukám, že už teď je hlášení nadprůměrně dlouhé. A to vám toho chci ještě docela dost říct. Tak zkusím co nejrychleji.
 
Potkal jsem se v Černínském paláci s našimi honorárními konzuly. To jsou lidé, kteří pomáhají rozvoji obchodních, kulturních a vědeckých vztahů naší země se zbytkem světa a zároveň poskytují českým občanům v zahraničí konzulární služby. Bylo to velmi milé setkání, potěšilo mě, že se jich v Praze sešlo asi 170, dohromady jich ve světě působí 214. Poděkoval jsem jim za jejich službu naší zemi, kterou vykonávají dobrovolně bez nároku na jakoukoliv odměnu. Fotili jsme se strašně dlouho, asi půl hodiny, bylo to super, byli z celého světa a plno z nich má české manželky.
 
Hrozně důležité je, že tento týden sněmovna přehlasovala Senát a schválila novelu zákona o podpoře sportu. Návrh naplňuje programové cíle vlády zřídit novou centrální autoritu v oblasti sportu. NÁRODNÍ SPORTOVNÍ AGENTURU 🇨🇿 Chceme uplatňovat spravedlivou politiku podpory sportu a pohybových aktivit obecně. Je to další důležitý krok k tomu, aby se sport financoval transparentně, na základě jasných kritérií. Věříme, že tím pomůžeme rozhýbat nejen naše děti, ale taky třeba naše seniory.
 
Bude uplatňovat naši politiku podpory sportu a pohybových aktivit obecně. Je to další důležitý krok pro to, aby financování sportu bylo transparentní a naše děti se začaly mnohem víc hýbat.
 
Ve sněmovně prošel do třetího čtení vládní návrh novely zákona o pozemních komunikacích, který zavádí elektronické dálniční kupony včetně elektronické dálniční známky. Takže bude zase o papír míň a stát ještě k tomu ušetří.
 
Schválili jsme novelu zákona o lécích, která zavede lékový záznam pacienta. Už by se tak nemělo stávat, že pacient bere chybou lékaře dva různé léky, u kterých jdou účinky proti sobě. Je to zároveň ten zákon, o kterém jsem vám psal v souvislosti s konopím. Díky němu budou pojišťovny hradit 90 procent ceny léčebného konopí ze zdravotního pojištění.
 
Dál jsme ve sněmovně schválili novelu zákona o místních poplatcích z dílny Ministerstva financí, která pro všechny ubytovatele nastavuje rovné podmínky na trhu. Skončí tak dosavadní znevýhodnění hotelů a penzionů, které na rozdíl od platforem typu Airbnb musejí do svých koncových cen promítat místní poplatek za ubytování. Zároveň všechny obce díky novele získají pravomoc zavést místní poplatek na svém území a získat tak další příjem do svých rozpočtů.
 
Psal jsem vám před časem o Dluhopisu Republiky, který si může koupit každý jako výhodné investování. A ministryně financí Alena Schillerová hlásí, že se jich už prodalo za víc než 9,2 miliardy korun. Celkový podíl státních dluhopisů českých domácností na celkovém dluhu se zdvojnásobil. Zájem naplnil naše očekávání, a proto budeme v prodeji pokračovat. Ministerstvo financí tento týden představilo novinky. Dluhopis republiky bude vedle typu reinvestičního, protiinflačního ještě fixní. Koho to zajímá, koukněte určitě na video Aleny Schillerové v komentářích. 
 
Paní ministryně Schillerová taky novinářům na pracovní snídani představila, jak se posunul naprosto klíčový projekt MOJE Daně, díky kterému budete moct podat daňové přiznání klidně z mobilu v tramvaji. Formuláře se v něm budou automaticky vyplňovat, budete tam mít osobní daňový kalendář na míru a celkově bude přístup jednoduchý a bez zdlouhavých autorizací. Online finančák spouštíme na konci roku 2020 a bude podobný elektronickému bankovnictví. Takže 8 milionů daňových subjektů u nás bude mít snadnější život. 
 
Teď už jen v heslech, vím že jsem brutálně dlouhý.
 
Přijal jsem prezidenta Evropské volejbalové federace. Můj nový dres jste určitě viděli. Jedním z evropských měst, kde se bude pořádat příští mistrovství Evropy ve volejbale, je i Ostrava a my budeme na vládě jednat o finanční podpoře státu. Zasedala Rada vlády pro rovnost žen a mužů, Výbor pro zdravotně postižené občany a taky Rada vlády pro koordinaci protidrogové politiky. Jednala vláda. 
 
No a včera jsem byl na Dni pozemního vojska Bahna 2019 a nepotkal jsem nikoho, kdo by na mě řval 🤓 Skvělá akce s ukázkami bojů z druhé světové války a demonstracemi schopností a techniky české armády. Odpoledne jsem se přesunul do Roudnice nad Labem na 15. ročník Memorial air Show. Byl jsem za tyhle akce strašně rád, protože jsem tam potkal lidi, kteří mi vyjadřovali podporu, užil jsem si i kapelu Mandrage, hráli samozřejmě písničku Motýli, já tam slyším Motýle. Takže sorry jako 😜
 
Taky neuvěřitelná akce, ze které byli nadšené děti i rodiče. Máme skvělou armádu a jsem na ní pyšný.

A samozřejmě jsem byl včera u pana prezidenta na skvělých jahodových knedlících, které mám strašně rád. Pan prezident mi vyjádřil jednoznačnou podporu, ale to už jste určitě četli, vydala to všechna média. Děkuju.
 
Mohl bych pokračovat pořád dál, ale už končím, jedu do Ležáků. Vyjádřit úctu všem obyvatelům této obce, kteří byli odtud odvezeni a později zastřeleni nebo zabiti v koncentračních táborech. Chci taky vyjádřit velké poděkování všem, kdo se podílejí na uchovávání památky obětí. Nezapomínejme na to. A krásnou neděli vám všem.Čau lidi, je to fakt síla, kolik vás v poslední době píše. No a já jsem si řekl, že vám dám další možnost, jak mi můžete něco říct. Udělal jsem si aplikaci do mobilu, kterou mi můžete nahrát minutové video. Jmenuje se POJĎ DO MĚ! A na ty nejlepší videa odpovím a vydám je tady u sebe na Facebooku. Jasně, že kdo se stydí se natočit, tak mi radši bude psát, ale myslím, že to je super věc, takové video, protože v něm můžete zahrát různé věci 😂

Je to strašně jednoduché, ať máte Android nebo iPhone. Aplikace je v obou verzích, samozřejmě. Stačí jen vzít mobil do ruky a nahrát. Za minutu se toho dá stihnout docela dost :-) A když se vám video nepovede, tak ho můžete snadno natočit znova. Hned, jen zmačknete čudlík. Tak si tu aplikaci stáhněte, dávám hned dolů do komentáře odkazy na obě verze.Čau lidi, tak tenhle rošťák je Tango, naše nové štěně německého ovčáka. Jsou mu skoro tři měsíce. Jistě chápete, že tímhle jsem musel začít. A teď týdenní hlášení.

Jsou to už tak dva roky, co jsem tady sdílel životní příběh paní Martiny Kafkové. Byla to krásná holka se zajímavou prací a spoustou zájmů. Ve 27 letech ji diagnostikovali roztroušenou sklerózu. Myslím, že už hodně z vás ví, jak strašná je to nemoc. Šlo to s ní fakt dolů vodou a dostala se do hrozného stavu. Jediná věc na světě, která ji dokázala trochu ulevit, bylo konopí. Jenže kupovat si ho od licencovaného výrobce by stálo nehorázných 20 až 60 tisíc měsíčně. Žádná zdravotní pojišťovna ho nebyla ochotná proplácet. 

A tak jí ho její táta, dávno už v důchodovém věku, začal sám doma pěstovat. Staral se o ni a ve zbylém čase bojoval na všech frontách za to, aby lékařské konopí pro takhle těžké pacienty bylo normálně dostupné. Obrátil se i na mě a ministra zdravotnictví. Povídal jsem si s ním dlouho. Já jsem tehdy napsal, že jsem za legalizaci lékařského konopí a proplácení pojišťovnami a dal to velkými tiskacími písmeny na Facebook. V komentářích nejdete odkaz.

Jsem hrozně rád, že vám v tomhle týdenním hlášení můžu napsat, že je skoro hotovo. 

Náš ministr zdravotnictví Adam Vojtěch má připravenou novelu zákona, kterou konzultoval s experty tak, aby nemocným pomohla, ale neznamenala volné šíření konopí ve společnosti. Jeho pointa? Pacienti, kteří potřebují léčebné konopí, za něj budou doplácet maximálně pár stovek měsíčně. Zbytek uhradí pojišťovny.

Novela ještě musí projít veškerým tím schvalovacím procesem ve sněmovně, senátu a přes pana prezidenta. Takže počítám, že platit bude od začátku příštího roku. Konečně se přestanou stresovat všichni ti, kteří doma pěstují konopí, aby ulevili od bolesti sobě nebo svým blízkým. A tím nechtěně páchají trestnou činnost.

Náš zákon je zlomový i v tom, že konečně umožní posoudit, jaké léčebné účinky konopí má. Doteď na to totiž u nás neexistuje žádná studie. Proto jsme do zákona dali, že lékaři, kteří konopí budou předepisovat, mají zároveň povinnost nám poskytovat informace o průběhu léčby. Bude to, myslím si, skvělé i mezinárodně. Vzniká tady něco nesmírně užitečného i pro další země.

Chci vás ale ujistit, že konopí NEBUDE dostupné každému.

Proto jsme na té novele pracovali tak dlouho. Aby byla vyvážená. Konopí pro léčebné použití u nás může pěstovat JENOM firma, která prošla výběrovým řízením podle zákona o státních veřejných zakázkách a dostala licenci.

Na vládě jsme zamítli návrh Pirátů, aby si každý mohl pěstovat konopí pro “rekreační účely.” To je fakt naprostý nesmysl. Aby se jako dostalo volně k dětem? 

Studie dokazují, že kouření marihuany ohrožuje vývoj mozku a může negativně ovlivnit kognitivní funkce. Snad se na nás nebudou zlobit všichni ti, kteří se chtěli jen tak zhulit. U podomácku pěstované trávy nemáte nikdy záruku, že v ní nebudou pesticidy, těžké kovy a podobně. Kdo by to kontroloval, kdyby si ji mohl pěstovat každý? 

Plná legalizace konopí je taky proti mezinárodním smlouvám. A poslední, co bychom chtěli, je drogová turistika, kterou by k nám legalizace přinesla, a všechny negativní jevy s ní spojené. Mimochodem, v americkém Coloradu, kde konopí legalizovali před lety, se zvýšil počet smrtelných nehod spojených s marihuanou o 150 procent. Takže tak.

Chci poděkovat nejen našemu ministrovi zdravotnictví, ale i všem expertům, kteří se na změně podíleli. A taky panu Zdeňkovi Majzlíkovi, tátovi Martiny Kafkové, o které jsem vám psal na začátku. Nikdy nepřestal bojovat, psát dopisy, chodit na všechny akce, kde se konopí pro léčebné účely řešilo. Má velký podíl na tom, že bude dostupné pro všechny, kteří trpí a opravdu ho potřebují.

No teda, nečekal jsem, že zaberu vykládáním o konopí jeden a půl strany, a to mám pro vás spoustu dalších informací.

Jedeme dál.

Lidi s postižením, kteří potřebují asistenty, dostanou vyšší příspěvky. A to opravdu výrazně. Senát schválil naši novelu, podle které lidi s nejtěžším postižením dostanou o 6000 korun víc. Takže 19.200 korun měsíčně. Bojovali jsme o to, aby stouply příspěvky i pro lidi s těžkým postižením. A povedlo se. Z 8800 stoupnou na 12.800 korun. Pokud zákon podepíše pan prezident, bude platit už od března pro nejtěžší postižení, a od července pro těžká. 

S Adamem Vojtěchem jsme řešili taky porodní domy. Je to klasické téma, na kterém se jsou schopní pohádat odborníci, ženy, muži, i ti, kteří porod nikdy neviděli. Pro někoho je rození v porodním domě nezodpovědnost, protože to není klasická nemocnice, jiný to bere jako větší svobodu a pohodlí, a taky místo pro přirozený porod. Je to takový pokojíček, který je součásti porodnice, a kde je vyškolená porodní asistentka a provádí přirozený fyziologický porod. Přirozeně, že lékař porodník je v pohotovosti za dveřmi, kdyby se něco dělo.

Pro nás bude vždycky zásada číslo jedna bezpečí maminky a dítěte. Lékař musí být neustále nablízku, aby mohl v případě komplikací pomoct. Adam Vojtěch tohle probíral nejen se zástupkyněmi porodních asistentek, ale i Českou gynekologickou a porodnickou společností, ve které jsou samozřejmě nejen muži, ale i ženy. Mluvil i se zástupci mezinárodní organizace gynekologů a porodníků. Nechal si udělat i detailní přednášku od pana doktora Antonína Pařízka z porodnice Apolinář, co všechno se může v případech porodů doma nebo v porodních domech bez lékaře stát. Měl tam hodně obrázků a prý to nebyl pěkný pohled. Nikdo a nikdy nezaručí, že se na první pohled bezproblémový porod nezvrtne. A pak už může být pozdě.

Takže porodní domy musí samozřejmě být součástí porodnic.

A my se teď budeme hlavně snažit o to, aby maminky a děti měly v nemocnicích příjemnější prostředí, mohly rodit s porodními asistentkami bez lékařů a mohl být trvale přítomný i tatínek. První takové centrum vznikne v Nemocnici Na Bulovce a další plánujeme u Apolináře a v Thomayerově nemocnici. Je to zásadní přelom.

Bude to investice za stovky milionů korun.

Peníze dáme třeba taky do zubařů v odlehlých oblastech, kde chybí úplně nejvíc. Zájem je obrovský. Už v květnu minulého roku jsme dali dotaci 11 zubním ordinacím ve výši 12,5 milionu korun. Díky tomu získalo konečně svého zubaře 16,5 tisíc lidí, kteří za ním museli složitě dojíždět. Do roku 2021 máme vyčleněných 100 milionů korun. Jo a dotujeme i praktické lékaře, kteří si otevírají ordinace na vesnicích. Už od roku 2016. Každý rok pro ně máme připravených 5 milionů.

Když jsme u těch peněz, novinami proběhla moje věta, že musíme začít jako stát šetřit a že bychom měli zvýšit některé daně. Komentátoři hned zasedli ke strojům a začali hlásit něco ve smyslu UŽ JE TO TADY! Že prý už “nemáme kde brát.” Úplně ignorovali, že jsem mluvil o daních pro HAZARD, TVRDÝ CHLAST a taky třeba nerostné bohatství nebo pojišťovny. My lidem daně nikdy zvyšovat nebudeme. Naopak v rámci superhrubé mzdy se je chystáme snížit.

Už jsem vám psal, že od roku 2014 jsme lidem a firmám slevili na daních 100 miliard korun. Těžily z toho pracující rodiny, pracující důchodci, hospodští a spousta jiných skupin. A přitom jsme snížili státní dluh o 61 miliard a měli jsme přebytkový rozpočet. To se nikomu předtím nepovedlo.

Když říkám, že musíme začít šetřit, myslím tím ministry. Dávno jsem je vyzýval, ať začnou hospodařit racionálně. Chci po nich, aby mi vysvětlili ty stamilionové odměny. Taky proč používají na spoustu věcí externí firmy a ne vlastní zaměstnance? Na ministerstvu financí jsem to zavedl dávno a se skvělými výsledky. Třeba v oblasti právních služeb. Požádal jsem ministry, aby mi ukázali vývoj počtu zaměstnanců na ministerstvech od roku 2004 včetně příspěvkových organizací. Všude dramaticky počty stouply. Je potřeba je začít snižovat. Na Úřadu vlády se sám vehementně snažím šetřit.

Samozřejmě největší výdaje státu jsou důchody. Přitom náš národ pořád stárne. Dětí se nerodí tolik, kolik bychom chtěli. Důchodců bude čím dál víc. Není to udržitelné.
 
Takže se teď bavíme o reformě. Takové, která bude funkční. Není možné, aby byly ženy i muži v důchodu trestaní tím, že se několik let starali o děti a nechodili do práce. Naopak. Musíme odměnit ty, kteří mají víc dětí. Dát jim jistotu, že se jim to na stará kolena vrátí. Za víc dětí, a samozřejmě i za odpracovaná léta, vyšší důchod. Je to jedna z koncepcí, nad kterou se musíme zamyslet. Je potřeba se podívat do Evropy, možná i dál, které systémy jsou nejefektivnější.

Dostala se ke mně koncepce důchodové reformy, kterou vypracoval už v roce 2004 pan Jiří Rusnok, dnes guvernér České národní banky. Podle ní bychom měli přestat spoléhat jenom na stát. Strhávat lidem míň z platu a spíš je motivovat, ať si na důchod šetří.

Národ, kde se rodí průměrně 1,7 dětí na ženu, prostě nepřežije. Abychom se dostali na koeficient 2,1, musíme lidi motivovat. Zavedli jsme už spoustu opatření. Daňové slevy na děti, školkovné, investujeme do kapacit školek a škol. Ale teprve reforma celého systému od podlahy, taková, která dá lidem víc svobody a zároveň jistotu, že je rodičovství neožebračí, může porodnost zvýšit. A ve stáří jim zajistit důstojný život. O tomhle všem vedeme debatu.

A teď mám zprávu speciálně pro ŽIVNOSTNÍKY. Tento týden jsem se totiž pustil do plnění dalšího slibu, a to, že jim zjednodušíme podnikání. Hlavně těm nejmenším. Máme to v našem programu, ale na to se neodvolávám, protože to měla ve svých prioritách každá jedna vláda v téhle zemi, a nikdy se nic pořádného nestalo. Nikdy. Až doteď.

Víte, kolik musí živnostník oběhat razítek před spuštěním třeba malé cukrárny? Dvacet. A víte, kolik kontrol potom může ročně čekat? I přes třicet. Tak tohle je výsledek „podpory živnostníků” za posledních dvacet let.

Kolik času stát živnostníkovi vůbec poskytne na to, aby dokázal firmu založit a nějak rozjet? Když chce pořád nějakou administrativu.

Není snadné to napravit, ale právě teď přicházíme s plánem, jak z toho ven. 

Jo, teď. Došla mi trpělivost, protože to jde strašně pomalu. Celý život jsem bojoval s lidmi, kteří říkali, že něco nejde a prosazoval řešení navzdory jim. A to stejné jsem udělal i teď v případě živnostníků. Sedli jsme s Alenou Schillerovou, ministryní průmyslu a obchodu Martou Novákovou a šéfem Asociace malých a středních podniků a živnostníků Karlem Havlíčkem a každý den jsme to tento týden řešili. 

Výsledek? Zavedeme od příštího roku pro nejmenší živnostníky s příjmy do milionu korun ročně jeden, ano, jeden dobrovolný paušální odvod za sociální, zdravotní a daně z příjmu. To naprosto zásadně zjednoduší administrativu, podnikatelé ušetří čas spojený s výpočtem daní a přiznáními, nebudou muset platit účetní a trápit se s kontrolami berňáku.

A dál. Obratem začínáme pracovat na tom, že živnostník najde všechny informace potřebné k podnikání na jednom elektronickém místě. Taky do nového stavebního zákona, který je mimochodem hotový, dáváme i to, že dokumenty pro stavební povolení bude pro podnikatele zajišťovat úředník a připravujeme i to, že se sníží množství kontrol pro živnostníka ze strany státu na maximálně pět.

K tomu můžete přidat, že limit na výdajové paušály pro živnostníky jsme díky dobrým výsledkům ekonomiky znovu zvedli na 2 miliony korun ročně. Taky během několika dní jde do vlády materiál, kde schvalujeme ukotvení rodinných živností. 

Docela slušný živnostenský balíček, co říkáte? A příští týden jedeme dál. Mám pravidelné setkání s představiteli všech řemeslných cechů a Karel Havlíček už připravuje opatření i pro podporu odborných profesí.

Chtěl jsem napsat, že teď mám zprávu pro Pražany, ale vlastně je to tak velká věc, že se týká peněženek všech. Vládní čtvrť v Letňanech. Jak víte z médií, začali jsme se s panem primátorem Zdenkem Hřibem bavit o konkrétních podmínkách a parametrech.

Myslím, že víceméně všichni chápou, že to je skvělý projekt. Návratnost do pěti let, úřady na jednom místě, pohodlné parkování pro občany, dostupnost na okruhu, obrovské ušetřené peníze na energiích a údržbách historických budov v centru.

Profitovat z toho budou především občané. Vládní čtvrtě má spousta evropských metropolí. Z Letňan by se stala exkluzivní čtvrť, protože už od samého začátku jsme tam plánovali výstavbu nejen úřadů, ale i školek a bytů.  Je to obrovská pobídka i pro byznys. Vyrostou obchody, restaurace, bary. Dál bychom kromě administrativního centra pro 10 tisíc úředníků postavili i novou nemocnici, kam by se přestěhovala Bulovka. A vybudovali bychom 1300 bytů. 

Určitě budou mít radost i obyvatelé okolních vesnic, protože hodnota jejich nemovitostí bude úplně jiná než dnes.

Byl jsem teda dost překvapený, jaké pan primátor přinesl na jednání podmínky. Chce, aby stát zaplatil dostavbu vnitřního pražského okruhu za 60 miliard a abychom Praze prodali Karlínská kasárna. Musíme se o tom dál bavit. Je zvláštní, že chce, aby všechno zaplatila vláda a Praha se nijak nepodílela. Vždyť naše předchozí vedení nechalo hlavnímu městu na účtech 43 miliard. Určitě si přečtěte celý můj rozhovor na tohle téma. Dávám do komentářů.

Pojďme dál. Celou dobu vám chci napsat skvělou zprávu o státním rozpočtu a koukám, že jsem už na šesté straně. Takže stručně a jasně: na konci ledna jsme byli v PŘEBYTKU 8,8 MILIARDY. 

A teď už fakt ve zkratce.

Zasedala Rada pro investice, jednal jsem s velvyslancem USA panem Stephenem B. Kingem. Jednali jsme na vládě, měli Radu vlády pro rovnost žen a mužů, jel jsem na pracovní večeři s panem prezidentem, přijal předsedu Vlády národní shody Libyjského státu Fáize Mustafu Serrádže, dával jsem z toho sem docela dost fotek i povídání. Vystoupil jsem na 17. veřejném slyšení Senátu a mluvil o programu RE:START, který pomáhá nejvíc postiženým krajům naší země. Na Pražském hradě byla schůzka nejvyšších ústavních činitelů, s Monikou jsme šli na vernisáž výstavy 100 let česko-slovenské koruny a 4. reprezentační ples prezidenta České republiky. 

Co mě fakt mrzí, že poslanci tráví pracovní dobu ve sněmovně úplně nesmyslnými hádkami, místo aby přijímali potřebné zákony. Třeba jako v pátek, kdy jsme přišli o dvě hodiny. Mohli jsme třeba projednat novelu trestního zákona pro množírny psů a koček, což je velké téma ve společnosti. Musíme zamezit tomuto nekalému byznysu, je čím dál víc provozů, kde jsou zvířata týraná a žijí v šílených podmínkách. Už jsem o tom mluvil s panem ministrem Tomanem a jsme domluvení na schůzce příští týden.

Tak, a zítra mě čeká zase nabitý program. Pošlu vám nálož fotek, když to budu stíhat. Přeju fajn týden.Čau lidi, zdravím vás ze Sokolovny 🤓Jsem pořád trochu unavenej, ale spokojenej. Asi víte, proč. Už jsem to psal několikrát. Brusel. Migrace. To jednání skončilo v pět ráno! 😴 Původně to bylo v programu napsané jako “pracovní večeře”, začala v osm večer a měla skončit kolem půlnoci. Nikdo netušil, co se během ní stane. Začne se rozpadat Evropa, jak strašili někteří politici a samozřejmě novináři? Budeme muset všichni zavřít hranice, zase stát v kolonách na přechodech a kontrolovat si navzájem pasy?

To, že jednání trvalo o PĚT HODIN déle, než mělo, vám asi napoví, že se tady fakt lámal chleba.

Bylo to tvrdé, ale já jsem zvyklej vyjednávat. Vypadalo to, že se mezi sebou absolutně nedohodneme. Kouknul jsem se na hodinky. Byly čtyři ráno. Mimochodem, v místnosti, kde zasedá Evropská rada, jsou jen premiéři a prezidenti. Nikdo jiný. Tam musíte být jazykově vybavený. Kdo jazyky neumí, je odkázaný na tlumočnické zařízení. Ale jen, když se jedná oficiálně, v přestávkách vám to nepomůže. Bez jazyka jste ztracení. A hlavní vyjednávání jsou právě o přestávkách.

A vy už víte, jak to dopadlo ✌️

KVÓTY NEBUDOU. Nikdo nám nebude vnucovat migranty. Relokace budou DOBROVOLNÉ, nikdo nás nebude žalovat za to, že ilegální migranty nechceme. A konečně i jsme prosadili i nové uprchlické tábory budou MIMO EVROPU. A Evropa bude aktivně bojovat proti pašerákům. A Itálie a Malta zavřely přístavy pro lodě neziskovek, které z toho mají dobrý byznys.

Tohle jsme chtěli, pamatujete? To jsme slíbili a prosadili. Je to největší úspěch mého angažmá od 14. prosince 2017 do dnešního dne. A dokázali jsme to! Díky skvělé spolupráci naší skupiny V4: České republiky 🇨🇿 Maďarska 🇭🇺 Slovenska 🇸🇰 Polska 🇵🇱

Dokonce i pan Erik Tabery, který nás snad vždycky kritizuje, o nás napsal článek! 😳 Nazval ho „Porazili jsme Evropu“.  No, myslím, že má pravdu. A já si ho tady hned dovolím citovat: „Od teď už nikdo nemůže říkat, že Evropa je o nás bez nás. Nelze tvrdit, že nikoho nepřesvědčíme. Padá argument, že se děje jen to, co chce Německo. Představitelé Unie se rozhodli, že je třeba hledat spolupráci všech zemí.”

Pak ještě pan Tabery píše, že bychom my Češi měli konečně přestat jen bořit a začít v Evropě navrhovat řešení. Souhlas. To, že jsme dosáhli s našimi přáteli z V4 zrušení kvót a vnucování migrantů, je PRVNÍ KROK řešení. Povedlo se nám konečně zbořit ten mýtus, na který se všichni odvolávali. Podařilo se nám nasměrovat pozornost na pravý problém: jak zastavit nelegální migraci ještě před hranicemi Evropské unie. Proto to byl zásadní evropský summit. A vedla k němu neuvěřitelně trnitá cesta.

Když bych vám měl napsat výcuc toho, co jsem jen za ty dva dny v Bruselu absolvoval:

Jednání s místopředsedou Evropské komise Marošem Šefčovičem o příštím rozpočtu EU a jednotlivých programech.
Jednání V4 s Emmanuelem Macronem o migraci a Reverse Charge
Jednání V4 před Evropskou radou.
Evropská rada, na které se probírala migrace, hospodářská a měnová unie, zaměstnanost, růst, rozpočet, vztahy s USA a spousta dalších věcí. Je důležité, abychom intenzivně vyjednávali s Donaldem Trumpem, aby nezavedl clo na auta. Vždyť v německých autech je desetina našich součástek.
Klíčová “Pracovní večeře” předsedů vlád a hlav států na téma migrace.
Pracovní snídaně předsedů vlád a hlav států začala v 11, protože jsme šli spát v šest, bavili jsme se o brexitu.
Eurosummit o budoucnosti eurozóny, bankovní unii, investicích a tak dále. To bylo úplně stejné jako o migraci, ale s Itálií jsme se nedohadovali my, protože my nejsme členové eurozóny. A v tomhle případě říkám, naštěstí.
Tiskovky, tiskovky, tiskovky.

Už minule jsem vám psal, jaká všechna jednání po Evropě jsem absolvoval od prosince, kdy byla jmenovaná vláda. Na každém jednání a každému politikovi, který má v Evropě nějaké slovo, jsem opakoval, že kvóty NEJSOU řešení. Tvrdě jsme na tom pracovali. Všechna ta setkání v Davosu, všechny ty zahraniční návštěvy jsem využíval k tomu, abych předešel situaci, že nás zase přehlasují. A měli jsme domluvenou společnou strategii.

Tak se to totiž dělá. Jak by to asi na summitu skončilo bez proaktivního přístupu?

Ale skončilo to obrovským úspěchem. Největším úspěchem naší vlády. Právě proto jsem už od prosince spěchal. I když jsem věděl, že jdeme do prohraného prvního pokusu o důvěru. Právě proto jsem chtěl už 14. prosince být na summitu, abych mohl prosazovat naše národní zájmy. A povedlo se. V Evropské radě jsem jediný český premiér, co něco prosadil. Vlastně tedy, promiňte, po Nečasovi, ten tam prosadil… zákaz kouření 😘

Jsem strašně rád, že nikdo neodešel z jednání jako spráskaný pes. Hlavně Itálie, která pod náporem migrantů přicházela s čím dál šílenějšími návrhy. Ani Německo nebo Francie nemusí mít pocit, že prohráli. Zůstali jsme přáteli. Spíš bych řekl, že rozhodující počet evropských státníků procitl 👁

V čem všem?

To, že je dneska v Evropě 1,5 milionu lidí, kteří nedostali azyl a měli by odejít, se nevyřeší tím, že je rozmístíme všude po kontinentu. Evropa potřebuje svůj Ellis Island, jako byl v USA. Prostě přistěhovaleckou stanici pro imigranty, kteří přijíždí bez řádného povolení ke vstupu na naše území. Tam se rozhodne, kdo má nárok a kdo ne. A kdo nemá, jede zpátky. Už teď tuhle funkci plní Turecko. Je to obří hotspot s třemi miliony uprchlíky. Dali jsme jim už tři miliardy euro. A teď mají dostat stejnou částku.

Taky se musíme domluvit s Libyí a Tunisem. A důležitá je i Nigérie. Z ní přichází nejvíc jazykově vybavených migrantů.

Padla iluze, že když už se někdo vylodí v Evropě, musíme ho přijmout. Nemusíme. Místo toho se teď můžeme konečně soustředit na to, aby lodě ani nevypluly. Čili australský model. Nelegální migrace tam skoro úplně přestala, protože pašeráci přišli o kšeft.

Ochranu jižní hranice Evropy musí zajistit Řecko 🇬🇷 Itálie 🇮🇹 Malta 🇲🇹 Španělsko 🇪🇸 My jim budeme finančně pomáhat. Itálie má nově dostat z evropského rozpočtu 500 milionů euro. Jsme připravení poslat i svoje policisty a vojáky, pokud budou mít zájem.

A problém jsou samozřejmě i některé neziskovky, třeba Malta teď odmítla přijímat jejich lodě a Itálie nově zavřela všechny přístavy pro lodě neziskovek na celé léto.

Určitě sledujete, že v celé Evropě postupně vyhrávají strany, které jsou jasně proti nelegální migraci. Stačí se podívat na poslední výsledky v Rakousku, Itálii nebo Slovinsku. Lidi toho prostě mají dost. My musíme bojovat proti pašerákům, taky ale nesmíme dát prostor politikům, kteří se snaží na strachu vybudovat kariéru. Řekl jsem jasně paní redaktorce Laure Mandeville, která se mnou udělala celostránkový rozhovor do Le Figaro: My přece nejsme rasisti. Pro nás je důležité zachovat si identitu. Doteď mám spoustu přátel v Maroku, kde jsem několik let pracoval. Samozřejmě, že jsem tam nejedl vepřové a když byl ramadán, mojí ženu ani nenapadlo nosit krátké tričko. Takže když někdo chce přijet k nám do Česka, musí respektovat zase naše zvyklosti. To je jediné, co chceme. A budeme na tom trvat ☝️ I když tady musím dodat, že k nám chodí hlavně Ukrajinci.

My Češi totiž máme o co bojovat. Jsme šestý nejbezpečnější a sedmý nejklidnější stát na světě. A teď nedávno vyšel i výzkum, podle kterého jsme teď jako národ dokonce nejšťastnější od roku 1991. No fakt 🙂

Aha, omlouvám se všem, které jsem třeba předchozí větou naštval. Vím, že máme všichni hromadu problémů. Já bych mohl vyprávět. Výzkumníci ale prostě zjistili, že 18 procent lidí se u nás cítí “velmi šťastní.” V roce 1991 to bylo jen 7 procent. A když se k nim připočtou všichni “celkem šťastní”, tak je to prý dokonce 90 procent. Prý hlavně Moraváci. Tak na zdraví! 😝

Když už jsme u těch „nej“, tak nevím jestli jste si všimli, ale naše nová vláda má největší poměr žen v dějinách. Daří se nám zdárně překonávat sexismus 90. let. Pamatujete ty fotky. Patnáct pánů v oblecích. Vlastně ještě za Nečase to tak bylo… Vítám na palubě paní Martu Novákovou, ministryni průmyslu a obchodu, a paní Táňu Malou, ministryni spravedlnosti. Alena Schillerová, ministryně financí a Klára Dostálová, ministryně pro místní rozvoj už toho mají ve vládě za sebou tolik, že se snad neurazí, když je nazvu veteránkami. Na resortech odvádí skvělou práci 👍

Jinak byl teda tenhle týden dost šílený. Musel jsem zvládnout na přeskáčku jmenování na hradě panem prezidentem, jednání Evropské komise, V4 s Emmanuelem Macronem a Evropskou radu. Do toho jsem uváděl do úřadů jednotlivé ministry. Přeju jim hodně štěstí. A těm ministrům, kteří svoje úřady předávají, moc děkuju.  Poslední jednání vlády ve starém složení jsme zakončili symbolickou skleničkou a obřím větrníkem 😍 Bylo to milé, i když jsme byli i trochu smutní, že to po 195 dnech končí. Menšinová vláda je výborná. Je akční, má tah na branku.

Všiml jsem si, že někteří politici zase komentovali složení naší vlády, práci té staré, možná komentovali i naše účesy. Já můžu říct jen to, že naše vláda byla skvělá a věřím, že i v nové sestavě budeme tak intenzivně pracovat.

Když jsem kolegy ministry požádal, aby svoje výsledky za toho půl roku sepsali a byli fakt struční, vydalo to na tuhle 47stránkovou prezentaci, kterou vám dávám do komentářů. Budu rád, když si ji naši kritici pozorně přečtou a já se mezi tím budu dál soustředit na svou práci. Jednání Evropské rady totiž sice svítí ze stránek novin, ale měli jsme zase plno domácí agendy.

Tak třeba jsme se rozhodli jmenovat speciální dozor pro obchvat Přerova. Když jsem tam byl s Danem Ťokem, slíbili jsme starostům i lidem na mítinku, že na jejich úsek speciálně dohlédneme. Tam to bylo totiž hrozně dlouho zaseklé kvůli ekologům 🐸 Až teď pokračuje územní řízení. A my chceme mít jistotu, že všechno půjde nejrychleji, jak jen to je možné. Takže náš zmocněnec dostane pro tenhle úsek dálnice speciální pravomoci, vypracuje harmonogram kroků k získání stavebního povolení a bude každý den dohlížet na to, jestli jde příprava stavby, jak má. A vládě bude dávat hlášení. A já ho budu dávat zase vám 🤓

Na vládě jsme schválili návrh manželství homosexuálů. Budou mít stejná práva a povinnosti, jako mají v manželství žena a muž. Třeba dědictví nebo vyživovací povinnosti vůči dětem nebo o přístup k rodinným záležitostem.

Taky jsem řešil v týdnu i spor pana profesora Vladimíra Maříka s rektorem ČVUT. Postavila se za něj i stovka zaměstnanců Českého institutu informatiky, robotiky a kybernetiky. Moc mu fandím.
 
Dál jsem měl jednání s Vodafone. Přišli jeho nejvyšší zástupci v čele s Group CEO Vittoriem Colaem. Vodafone byl poslední člen velké trojky mobilních operátorů, s kterým jsem potřeboval mluvit o cenách volání a dat. Naše vláda dělá všechno pro to, aby šly dolů 📱

Nižší ceny volání a internetu v mobilu znamenají jednodušší život. A k němu patří i co? No přece elektronická státní správa. Udělali jsme další velký krok. Od zítřka se začnou vydávat eObčanky. Díky čipu uvnitř si budeme moct všichni vyřídit spoustu věcí od počítače 😉 Třeba výpis z rejstříku trestů nebo potvrzení o bezdlužnosti. Hned první fáze nabídne 37 služeb. Takže se to konečně děje. Místo přešlapování ve frontě na CzechPointu bude stačit kliknout na www.gov.cz.

No prostě, léto si má člověk užívat jinde než čekáním na úřadě.

A včera? Celou sobotu jsem strávil na státní návštěvě Francie 🇫🇷 A jeli jsme non-stop. V 6:50 to začalo tiskovkou na letišti a skončilo až 20:50, kdy jsme přilétali zpátky. Jak víte už z fotek, v Elysejském paláci mě přijal francouzský prezident Emmanuel Macron. Celý den jsem mluvil francouzsky i v Darney a v Bataville, potřebovali jsme probrat spoustu témat: od spolupráce na obraně, boje proti migraci, přes Brexit, NATO až po můj projekt reverse charge, který už několik let v Evropě prosazuju 💪 Na jednání byla i paní ministryně ozbrojených sil Florence Parly, paní ministryně pro evropské záležitosti Nathalie Loiseau, diplomaté a zástupci armády. Na závěr jsme s Emmanuelem podepsali Akční plán strategického partnerství České a Francouzské republiky. 

Z Paříže jsme odletěli do Darney, kde jsme si s Peterem Pellegrinim připomněli 100. výročí přísahy Československé střelecké brigády. Vzdali jsme hold československým legionářům, díky kterým jsme získali uznání práva na samostatný stát. Byla to nádherná ceremonie. Položili jsme věnce, zazněla česká, slovenská i francouzská státní hymna a taky vojenská znělka Aux morts. Tedy Pro mrtvé. Cítil jsem na naše vojáky, kteří za naši vlast padli, neskutečnou hrdost a zároveň mě z toho mrazilo 🙏

No a pak jsme se přesunuli do Bataville neboli Baťovy vesnice, která stojí ve městečku Moselle. Tohle místo má opravdu neuvěřitelnou historii. V roce 1931 tu koupil půdu náš Tomáš Baťa a postavil na ní komplex továrenských budov i ubytování pro dělníky 👞 Baťa si vybral to místo z letadla. Tam, kde je spojnice kanálu a železnice. V daném čase tam zaměstnával až pět tisíc lidí. Teď je to architektonická památka, ale představte si, že část ještě dodnes funguje. Podíval jsem se do výrobny, kde šijí boty třeba pro švédské námořníky. Takové musí něco vydržet 💦 Bylo naprosto neuvěřitelné vidět dílo našeho českého velikána a vizionáře. Taky jsem tam rozdával svou knížku, co jsem napsal podle Bati. Byl o ni velký zájem a ještě ji budu dalším zájemcům posílat.

Potkal jsem tam dva místní starosty, pracovali u Bati 31 let. Je neuvěřitelné, že tito lidi nikdy nebyli v České republice. Tak jsem je pozval na otevření zrekonstruovaného památníku Tomáše Bati ve Zlíně, které jsem inicioval a sehnal na to peníze. Jsou obrovskými fanoušky Bati a zaslouží si to vidět, i současný Zlín.

Mluvil jsem se starosty i se zaměstnanci o tom, jak velký byl pro mě Baťa vzor. A taky samozřejmě o tom, že mě inspiroval k sepsání mé vlastní knížky. Na začátku všeho velkého a skvělého je vždycky odvážná vize 🌅

A jak jsem vám psal, do Prahy jsem přiletěl večer, na letišti jsem dokoukal fotbal Portugalsko-Uruguay. Ronaldo bohužel vypadl. Během toho jsem aspoň stihl poslat SMSku Emmanuelovi s gratulací k vítězství Francie. Vyřadit Messiho Argentinu v zápase, ve kterém padlo tolik branek, to musí být na svůj národní tým pořádně pyšný ⚽️

Do postele jsem se dostal až pozdě v noci. Takže víkend mám teď. A začnu ho hned tím, že budu odpovídat na vaše otázky.

Tak se mějte hezky a přeju krásný začátek prázdnin 😎Čau lidi. Asi se k vám dostalo, co řekl tenhle týden 14. dalajláma. Velmi významná světová osobnost. A řekl silná slova. “Myslím, že Evropa patří Evropanům. Uprchlíkům pomáhejte, vzdělávejte je, ale nakonec jde o to, aby zvelebovali své vlastní země.” Psaly o tom všechny noviny. Od FRANCE 24, The Independent, The Washington Times, Daily Mail až po naše Novinky.cz.

Dovolím si říct, že tohle je myšlenka, na které stojí moje, jak tomu říkám, protimigrační diplomacie. Píšu vám o ní už několikáté hlášení. Vzdělávat lidi, pomáhat jim tam, odkud migrují. Učit je starat se o svou zemi. Snažím se tyhle věci říkat a prosazovat několik let. Jednal jsem o tom naposledy v Itálii, na Maltě, v Maďarsku, Německu a chystám se to otevřít i teď 19. září na neformálním summitu hlav států v Salcburku.

Dal jsem rozhovor do Práva, kde jsem řekl, že odmítám přijmout padesát syrských sirotků, ale zároveň měl titulek znít, že chci pomáhat hlavně českým dětem a sirotkům. Těm já totiž pomáhám dlouhodobě. Když jsem viděl, jak  titulek vyzněl, byl jsem v šoku. Je to obrovská negativní emoce. Novináři to dělají naschvál. Chtějí titulkem šokovat, i když je naprosto vytržený z kontextu. A začala hysterie. Babiš je nelida.

Přitom já osobně už jsem syrským dětem pomohl, když jsem v roce 2016 daroval českému Červenému kříži 435 000 korun na nákup dialyzační jednotky včetně dalšího potřebného zařízení. Jednotka byla určená pro  záchranu syrských dětí. Přímo na místě, kde je pomoc nejvíc potřeba.

Já říkám od začátku, že máme dětem pomáhat tam, kde se ty děti narodily a kde žijí. Jsou traumatizované, je potřeba se jim věnovat komplexně a určitě nejde o to je převychovat v Čechy. Bavili jsme se o tom s paní Šojdrovou v pátek ve sněmovně a domluvili se, že budu přemýšlet, jak dětem pomoct v prostředí, kde vyrostly. Nemyslím si, že by stát měl tyto děti přijmout, dát je do našich dětských domovů nebo je dávat do pěstounské péče.

Víte ale, já mám vždycky před očima hlavně naše děti, děti v dětských domovech. Taky mámy samoživitelky, co často nemají ani na oběd pro svoje děti. To je pro mě důležité. Těm já pomáhám už hodně let. Na fond pro rodiče samoživitele posílám od svého vstupu do politiky všechny svoje příjmy včetně ministerských. 

Před sedmi lety jsem založil Nadaci Agrofert, za tu dobu rozdala víc než 338 milionů korun. Pokud si pamatuju správně, tak Forbes psal, že podle darovaných částek to je největší soukromá nadace u nás. Takový já jsem nelida.

Moje nadace pomáhá hlavně dětem, které bojují s nějakým hendikepem. Fyzickým, psychickým i s hendikepem chudoby a sociálního vyloučení. Přispíváme na invalidní vozíky a jiné zdravotnické pomůcky, na intenzivní rehabilitace pro děti s postižením mozku, které pojišťovny zatím nehradí. Pomáháme dětem osamělých rodičů. Máme stipendijní fondy, které umožňují studovat dětem ze sociálně slabých rodin.

Pomáhá i naše vláda, troufnu si říct, významně. Od roku 2015 jsme do různých zemí kvůli migraci poslali 2,5 miliardy. V Sýrii máme lékaře a další experty, ošetřili jsme už 2500 pacientů včetně řady syrských dětí. Děláme, co jde.

Zpátky k syrským sirotkům. My přesně nevíme, kdo to je. Když člověk řekne “sirotek”, automaticky si všichni představíme malinké dítě. Ale paní europoslankyně za lidovce Michaela Šojdrová, která si prošla utečenecké tábory v Řecku, říká, že to jsou kluci mezi 12-17 lety. I sám pan Bělobrádek je kvůli tomu zdrženlivý s jejich přijímáním. Ví to lidi, kteří mi začali hned včera psát, že by si je rádi vzali k sobě domů?

Teď, jak to píšu, se objevil článek na Parlamentkách: "Jak je to prý se sirotky ze Sýrie". Dávám vám ho do komentářů. Jsem zvědavý na ty, kteří mi včera celý den nadávali. Jak vůbec víme, že jsou sirotci?

Hodně lidí se na mě po tom rozhovoru v Právu zlobí, protože si přečetli jen ten titulek o syrských sirotcích. Já vím. Je to určitě super munice pro některé politiky a komentátory. Tak jo. Tak já se jich teda ptám: co bude s těmi 50 dětmi, které bychom měli přijmout? Náš Klokánek už teď nemá dost místa pro české děti. Takže přijmeme děti syrské? Které nemluví naší řečí a pro které budeme muset najmout učitele? Kde budou bydlet? Kdo to všechno zaplatí a co pak řekneme třeba těm českým rodičům, kteří sami nemají na školní oběd pro svoje vlastní děti nebo se starají o děti s hendikepem a chybí jim peníze na zdravotní i školní pomůcky a další věci? To víte, že jich máme spousty.

Systémové řešení migrace znamená pomáhat těm, kteří k nám utíkají, v jejich vlastních domovech. Včetně jejich dětí nebo sirotků. Proto jsem vděčný i za slova dalajlámy, jedné z největších světových autorit.

Jasně, možná jsou lidi, co si teď seškrabou z auta tibetskou vlajku, když se dalajláma shodl s Babišem. Té nenávisti je v naší společnosti, řekl bych, až nezdravé množství. A jak jsem napsal na Expres.cz, připadá mi dokonce, že čím víc se České republice daří, tím víc se vzájemně nenávidíme. Ocituju tady jen kousek a na zbytek si můžete kliknout v dole komentáři, kdo jste nečetli:

“Lidem rekordně rostou platy, seniorům naše vláda prosadila největší navýšení důchodů v historii naší země. Máme nejnižší nezaměstnanost v celé EU. Máme jeden z nejnižších dluhů v Evropě, ten dluh stále v poměru k HDP snižujeme. Jsme jednou z nejbezpečnějších zemí na světě, které se naštěstí vyhnula masová migrace. A taky máme zatím štěstí, že u nás nedochází k žádným teroristickým útokům. To není pocit, ale fakt. Ještě nedávno jsme naopak zažili nejhorší a nejdelší ekonomickou recesi, kdy spousta lidí přišla o práci. Měli bychom si proto dnes všichni užívat. Zasloužíme si to, je to totiž úspěch nás všech, ať už volíme kohokoli. My se ale místo toho nenávidíme.”

Jsou lidi, kteří mě nesnáší, protože museli začít poctivě odvádět daně. Elektronická evidence tržeb, kterou jsem prosadil a která byla vlastně jediným digitálním projektem minulé vlády, nám všem už přinesla 10 miliard korun navíc. A jak napsala naše paní ministryně financí Alena Schillerová na Twitteru: po náběhu 3. a 4. fáze EET počítáme navíc s 18 miliardami ročně. Víc než 30 procent z toho půjde obcím a krajům.

Taky se snažím, aby co nejvíc peněz zůstávalo v České republice a neodcházely na zahraniční konta. Uspořádal jsem v Lichtenštejnském paláci večeři pro nejvýznamnější investory a podnikatele, které v Česku máme. Pozvání přijali třeba zástupci firem Foxconn, Mondelez, Makro, Philip Morris, Johnson Controls, Bosch Group, Siemens, Continental Barum, ČS, ČSOB, UniCredit Bank, Kooperativa, Škoda Auto, Hyundai Motor, Veolia Voda, Vodafone, IBM, Innogy, Ahold, T-Mobile a spousta dalších.

Večeře byla v angličtině. Nejdřív jsem jim poděkoval, že u nás investují a vytváří pracovní místa. Taky jsem je ale upozornil, že lidi vnímají, kolik peněz odchází na dividendách mimo Česko. Firmy by měly vydělané peníze investovat u nás, a to mnohem víc než doposud.

Bylo by dobré vytvořit Fond rozvoje státu, do kterého by se soustředil soukromý kapitál. Z něj bychom pak rozdělovali peníze na předem určené projekty, které slouží lidem i firmám. Hlavně, sociální oblast, doprava, nebo třeba digitalizace.

A taky zavést žebříček sociální zodpovědnosti, ve kterém by firmy soutěžily, která dává nejvíc peněz do kultury, výstavby školek ve městě, kde působí, nebo na důchodové spoření pro svoje zaměstnance. A tím by si i budovaly image před veřejností. V nadnárodních firmách se tomu říká CSR - Corporate Social Responsibility.

My jako stát za to nabízíme, že budeme dál odstraňovat překážky v jejich podnikání. Třeba už jen tím, že dostavíme dálnice, které předchozí vlády totálně nezvládly, nebo že nastavíme vzdělávací systém tak, aby měly firmy dostatek vhodných absolventů.

Je to prostě celé o dohodě. Já v jednání a domluvu vždycky věřil. Rozhodně víc než v nějaká drastická opatření nebo zvyšování daní. Bavili jsme se víc než dvě hodiny a rozhodně to nebylo naše poslední setkání.

Naše vláda se stará nejen o prosperitu, ale taky o bezpečnost. Žijeme v tak poklidné zemi, že si to vlastně ani neuvědomujeme. Bylo to 11. září, kdy jsme si připomněli sedmnácté výročí největšího teroristického útoku v dějinách. Dvojčata v New Yorku dnes můžeme vídat už jen ve filmech natočených do roku 2001.

Na rozdíl od jiných světových metropolí můžou lidi u nás po Praze chodit a nemusí mít strach. A děláme všechno pro to, aby to tak zůstalo. Určitě jste viděli v novinách a možná i tady u mě na videu to obří cvičení DEMON. Konalo se symbolicky právě 11. září. Pan policejní ředitel mě pozval, abych se přišel podívat, jak probíhá.

Dva tisíce dobrovolníků si zahrálo na rukojmí, které drželo 40 ozbrojenců v Kongresovém centru Praha. My jsme to s ministrem vnitra Janem Hamáčkem sledovali naproti z hotelu Corinthia. Začalo to v 10:00, ale já přišel už 8:20, za Útvarem rychlého nasazení, abych zjistil, jestli mají srovnatelné vybavení jako  mají třeba ve Francii, kde je teroristických útoků nejvíc a mají s tím největší zkušenosti. Taky jsem chtěl vědět, jak s nimi spolupracují.

Celý protiteroristický zásah řídila operační skupina Útvaru rychlého nasazení, zapojily se zásahovky ze všech krajů, speciální jednotky pro ochranu jaderných elektráren Temelín a Dukovany, pražská speciální pořádková jednotka, Integrovaný záchranný systém a policejní letecká služba. Bylo to neskutečně působivé. Odstřelovači zlikvidovali ozbrojence na střeše a jednotky si probily cestu dovnitř Kongresáku ze země i výsadkem z vrtulníku. Rukojmí pak evakuovaly s minimálními ztrátami na životech.

Věřím, že v reálu by byli stejně úspěšní. Kromě silného zážitku jsem si odnesl i plno informací o tom, jakou by naše zásahovka potřebovala další výstroj. Například ji chybí velkokapacitní vrtulník, do kterého by se vešla celá jednotka. Je potřeba nákupy koordinovat s armádou.

A byl jsem i na další policejní akci. I když o dost poklidnější. Spolek veteránů Policie ČR slavil 10 let od založení. Dával jsem na Facebook celou galerii fotek. Bylo mi ctí se potkat s lidmi, kteří věnovali většinu svého života službě druhým. Spolek sdružuje 7000 členů a spousta z nich zůstává aktivní i po odchodu do civilu.

Řekl jsem jim, že práce policistů si naše vláda opravdu váží. A nejsou to plané řeči, protože jim zvyšujeme platy. Nevím, jestli si to lidi ještě pamatují, ale než jsme nastoupili, snížila vláda v letech 2010-2013 policajtům průměrnou mzdu z 33 210 na 31 912 korun. Naše vláda, ve které jsem byl já ministr financí, to otočila a za čtyři roky jsme platy zvýšili skoro na 38 tisíc.

A budeme v tom pokračovat. Vždyť práce policie je čím dál komplikovanější. Terorismus, kyberkriminalita… Uděláme všechno pro to, aby policie tyhle výzvy zvládala a zůstali jsme šestou nejbezpečnější zemí na světě.

Co máme dál?

Schválili jsme na vládě novelu zákona, která přinese další peníze obcím. A taky narovná podmínky mezi hotely, penziony a těmi, kteří si vydělávají přes Airbnb nebo podobné aplikace. Sloučili jsme totiž poplatky za lázeňský a rekreační pobyt do jediného místního poplatku za krátkodobý úplatný pobyt. Takže už budou moct obce konečně zpoplatňovat i to Airbnb. A tradiční hotely proti němu přestanou být v nevýhodě.

Po dohodě s paní ministryní Maláčovou jsem se zúčastnil kulatého stolu, jak bojovat proti šmejdům, kteří zneužívají dávky na bydlení. Hlavně proto, abych si poslechl ministryni práce a sociálních věcí, jak bude toto řešit. Přijeli i zástupci z Mostu, Litvínova, Děčína, Ústí, Varnsdorfu.

Pořád ještě spousta šmejdů vydělává na nejchudších a kasírují skrze ně peníze od státu. Je to tak lákavý byznys, že ho rozjel i asistent jednoho z kandidátů na pražského primátora. S parťáky si nakoupili 116 bytů ve vyloučených lokalitách.

Nejdůležitější věc je vypracovat cenovou mapu nájemného, tak abychom jasně stanovili maximální výšku nájmu pro každou lokalitu a byznys se přestal šmejdům vyplácet.

A taky jsem znova zopakoval, že nepotřebujeme zákon o sociálním bydlení. Potřebujeme stavět byty. Systematicky. Naše Klára Dostálová už rozjela program Výstavba. Ten dává městům a obcím svobodu, jaké byty chtějí stavět, ale zároveň jim dává skvělé podmínky, pokud chtějí stavět sociální byty.

Máme v Česku 65 tisíc domácností, které se neobejdou bez pomocné ruky. Sociální případy, handicapované, samoživitelky a podobně. Udělali jsme 50 takových kategorií. No a pokud se obec rozhodne některé byty přidělit právě jim, tak jí na ně dáme stoprocentní dotaci. Vztahuje se to až na pětinu nových bytů. Takže třeba když město postaví 100 bytů a 20 z nich bude sociálních, tak jí stát těch 20 bytů zaplatí komplet.

Ať si obec sama rozhodne, kdo tam bude bydlet. Jestli sociálně slabá rodina, matka s dítětem nebo důchodce. My jí to nemáme co nařizovat zákonem. Každá obec by měla mít svou vlastní bytovou komisi a díky ní mít dokonalý přehled, co přesně místní lidi potřebují. Myslím, že to byla hodně důležitá debata, ze které vypadla spousta konkrétních opatření.

Samozřejmě jsem toho řešil spoustu přes týden. Byla Rada vlády pro nestátní neziskové organizace, Rada vlády pro záležitosti romské menšiny, schůzka ústavních činitelů k zahraniční politice společně s panem prezidentem. V Hrzánském paláci jsem jednal s americkým velvyslancem Stephenem Kingem.

A samozřejmě státní rozpočet! Probrali jsme ho na mimořádné schůzce tripartity. Hospodaříme s přebytkem a stabilizovali jsme státní dluh. Jsme v tom jedni z nejlepších v Evropě. Takže teď budeme masivně investovat. Příští rok to bude rekordních 122,2 miliard. Půjdou na zlepšování školství, vědy, výzkumu i zvyšování životní úrovně. Jsem rád, že nás v tom podporují i zástupci podnikatelů a zaměstnanců.

Skvěle jsem si pokecal na další Sousedské večeři, kterou pořádá náš kandidát na pražského primátora Petr Stuchlík. 

Včera jsem zajel na parádní akci Dny NATO v Ostravě & Dny Vzdušných sil AČR. Hlavně kluci a tátové byli nadšení z techniky. Po přistání jsem odmítl jet ve vládní koloně, protože je mi tohle papalášství vždycky trapné, ale šel jsem k bráně normálně s lidmi. Vzal jsem i paní ministryní Schillerovou a pana Metnara. Navštívil jsem naše vojáky, žáky vojenské školy z Moravské Třebové, judisty z policejní školy v Ostravě, celníky, hasiče, kterým chybí zaplnit 445 okének a přitom ze všech ozbrojených sborů mají mladí nejvíc zájem o hasičské pozice. Dál jsem navštívil vícero výrobců bojových vozidel pěchoty. Naše armáda jich má nakoupit 240 kusů. Chodil jsem mezi lidmi, dal jsem si megabramborák a skvělou wafli s vanilkovou zmrzlinou a lesním ovocem. Takovou jsem ještě neměl.

A potom Znojmo. Vinobraní. Chodil jsem mezi lidmi, tuna selfíček, skvělá nálada. Bohužel jsem nestihl kapelu Slza v 16:00 kvůli NATO, ale koncert Čechomoru a následný ohňostroj byly famózní.

Ve Znojmě jsem přespal, abych mohl na sraz do zdejší nemocnice. Pozvala mě tam před časem jedna paní odborářka a já slíbil, že se objevím, hned jak to bude možné. A slovo jsem dodržel. Nemocnice Znojmo patří Jihomoravskému kraji a peníze dostávají od zdravotních pojišťoven. Přišel jsem zaměstnance a odboráře podpořit vůči vedení, aby vnímalo, že nejdůležitější jsou zaměstnanci a až potom investice. Dvě a půl hodiny jsme strávili debatováním. Zahrál jsem si na sekretářku, když jsem našemu ministrovi zdravotnictví Vojtěchovi naživo přes mobil pouštěl dotazy odborářů, na které jsem neuměl odpovědět.

Na cestu mi pak paní odborářka darovala mražený burčák. Sestřičky mám rád, dělají těžkou práci za málo peněz. Sanitáři jim pomáhají. S panem ministrem Vojtěchem je podporujeme. Do zdravotnictví pumpujeme co nejvíc peněz. Platy ale každopádně musí navyšovat pan ředitel. Kterému jsme mimochodem položili hodně dotazů na tělo.

Tak myslím, že by to mohlo pro tento týden stačit. Mějte se hezky.Čau lidi. Greta, Greta a potom Greta. Tohle mi přišlo, že bylo to hlavní, co si některá média vzala z klimatického summitu OSN. Tisíce memíček a vtipů na Facebooku. Kolegové mi pár z nich taky poslali, abych byl v obraze, čím lidi na sítích žijou. Dost jsem se pobavil. Moc jsem to ale neměl čas sledovat. Během 5 dní jsem měl přes 30 setkání na té nejvyšší úrovni. Projev na Valném shromáždění v OSN, recepce Donalda Trumpa, jednání se spoustou politiků, s největšími americkými firmami včetně Microsoftu, s MIT.

Takže nejen klima a politika, ale i byznys a věda.

A to jsem ještě musel stihnout přelety mezi městy a samozřejmě New York a jeho neustálé zácpy. Na některých silnicích jsem si připadal jako na našich polňačkách. Strašné výmoly. Samé zácpy. Když jsme jezdili s ochrankou, podle navigace bychom byli na většině míst dřív pěšky. Často jsem to řešil tak, že jsem se zeptal ochranky, jak je další schůzka daleko, a když spočítali, že to do 30 minut dáme, vyrazili jsme po svých. Kolegové si stěžovali na tempo. Aspoň jsem plnil svůj plán kroků. Mobil mi ukázal 13-15 tisíc kroků. V New Yorku je strašně moc lidí, skoro tolik jako v celé České republice, pulzuje životem. Lidi jsou příjemní, komunikativní, usmívají se, manželce několikrát pochválili šaty. Rádi si potřesou rukou a prohodí pár slov. Potkal jsem vícero českých turistů. U nás se pořád debatuje o rozdělené společnosti, bylo by fajn, kdyby se co nejvíc našich lidí na místo, jako je New York podívalo a nasálo trochu pozitivní atmosféry, která by nás spojovala. Protože podle všech měřítek máme plno důvodů být na naši zemi hrdí. Podle posledního žebříčku jsme 24. v kvalitě života na celém světě.

Nechal jsem kolegy, aby vám z toho všeho posílali fotky a viděli jste, jak to tady celé zvládáme a jak reprezentujeme naši zemi. Ani nemám čas si všechny ty fotky zpětně projet. Stejně nejvíc lajků urvala Monika. Jak jinak. 

Nechtěl jsem na půdě OSN jen řečnit, i když to byl samozřejmě pro mě osobně důležitý milník. Kam přijedu, systematicky šířím dobré jméno naší země, chválím náš národ, jak je kreativní, a navazuju nová spojenectví. Svůj projev jsem několikrát upravoval, konzultoval s mnoha lidmi a pak taky trénoval anglickou výslovnost. Hodně mi pomohla Vivien, která umí anglicky skvěle.

Z New Yorku se stalo na týden nejhlídanější místo na světě. U každé ulice nejmíň několik policajtů. Všude auta jako zátarasy. Pořád jste slyšeli houkačky, jak projíždí kolona s nějakým prominentem. Představte si 160 delegací na jednom místě včetně té Trumpovy. Kam jsem se pohnul, narazil jsem na někoho známého. Italský premiér Giuseppe Conte, předseda Evropské Rady Donald Tusk, kancléřka Angela Merkelová. Srdečně jsme se zdravili a vždycky prohodili aspoň pár slov.

Hlavní projev jsem měl na půdě Valného shromáždění ve středu 9 večer. To byly v Česku 3 ráno, takže jste to asi viděli až ze záznamu. Vystoupil jsem jako jeden z prvních premiérů, kteří podle protokolu přichází na řadu po prezidentech. Chtěl bych za to určitě poděkovat paní Marii Chatardové, velvyslankyni České republiky při OSN a její kolegyni Kristině Horňáčkové, které udělaly maximum, aby mě proboxovaly do programu hned, jak skončí všichni prezidenti, kteří tady mají přednost. O ty místa je vždycky boj a třeba řecký premiér, kterého jsem potkal v týdnu, mi hlásil, že vystupuje až v pátek. Takových tu bylo spousty. 

Jasný, četl jsem, že novináři si neodpustili rýpnutí, že sál byl poloprázdný. No jo, ale on takhle vypadal skoro pořád od chvíle, co v pondělí promluvil prezident Donald Trump. Po něm skoro všichni politici odešli, nechali na svých místech jen mladé analytiky, kteří si dělali zápisky a zpátky do lavic pak přišli jen před svým projevem. 

To se tady holt tak většinou dělá, protože státníci mají ještě i jiný program, spousty jednání. Stejně jako jsem měl já. Ale ostatní projevy jsem si pak třeba nechal poslat přepsané. Zajímalo mě to. To zase jo. No ale zpět k tomu mému projevu. Trval 22 minut. A nechtěl jsem v něm říkat ty samé věci, co řečníci přede mnou a po mně. 

Všichni víme, že klima je jedna z největších výzev, všichni víme, že musíme snižovat emise a Česká republika patří k menšině zemí, kterým se to skutečně daří. 

Plníme Pařížskou dohodu z roku 2015. Emise snížíme oproti roku 1990 o 40 procent do roku 2030 a o 80 procent do roku 2050. Dál posilujeme nízkoemisní energetické zdroje, hlavně jádro a obnovitelné zdroje a s naší Uhelnou komisí připravujeme naprosto konkrétní plán, jak úplně zastavit spotřebu uhlí do roku 2050.

Naše země se taky podílí na financování světového Zeleného klimatického fondu. To vytváří i šance pro kvalitní české firmy, aby se účastnily miliardových zakázek. Richard Brabec v New Yorku vysvětlil finské ministryni životního prostředí Kristě Mikkonenové naši pozici a cíle při snižování skleníkových plynů. Pochopila, že máme historicky úplně jinou výchozí pozici než západoevropské státy a slíbila, že nás podpoří při jednání s Evropskou komisí. Taky v New Yorku jednal o další spolupráci s Izraelem v boji proti suchu. 

Já jsem svůj projev vzal jako příležitost připomenout zástupcům ostatních zemí, jakou mělo Česko skvělou minulost a jak na ni teď navazujeme. Ze zemí celého světa, kterých je 193 v rámci OSN, jsme 7. nejlepší v udržitelném rozvoji, 24. v kvalitě života a jsme 4. nejstabilnější evropská ekonomika. 

Taky není na světě moc zemí, které by měly tak jasnou strategii, jako jsme vymysleli my. Czech Republic: The Country For The Future. To je ta značka, kterou šíříme po světě, a na kterou jsem taky ve svém projevu všechny upozornil. 

A taky jsem upozornil, že musíme řešit klima racionálně a že to není zdaleka jediný problém téhle planety. Přes 800 milionů lidí pořád hladoví, skoro stejně tolik nemá přístup k pitné vodě a neumí číst a psát. Do školy nechodí čtvrt miliardy dětí. Tohle jsou problémy, které musí OSN taky řešit. 

Vyjmenoval jsem, jak Česká republika po světě pomáhá a veřejně jsem podpořil plán tureckého prezidenta Erdogana, abychom pomohli syrským uprchlíkům vrátit se domů a zařídit jim důstojný život, ne je udržovat v táborech. Budu rád, když si můj projev přečtete. Dám ho za chvilku na Facebook.

Když mám shrnout svoje dojmy z klimatického summitu, jenom se potvrdilo, že Evropa zůstává lídr v boji proti oteplování planety. Německo, Francie, Finsko, Švédsko a další potvrdily cíl dosáhnout uhlíkovou neutralitu v roce 2050 a zároveň zvýšení příspěvku do globálního Zeleného klimatického fondu. Velcí znečišťovatelé zdaleka tak ambiciózní nebyli. Prezident Trump se na summitu objevil jen na pár minut a ani další velcí hráči nic převratného neřekli. Aspoň že stejně jako Česká republika i další země ohlásily plány na vysazení miliard stromů.

Samozřejmě celé OSN bylo nejvíc zvědavé, s čím prezident Trump přijde. Jeho projev byl sebevědomý jako vždycky. Tvrdě zkritizoval Írán a Venezuelu, opřel se i do Číny, ale bylo vidět, že z ní má respekt. Naopak vychválil vztahy s Velkou Británií a Japonskem. Čekal jsem, co řekne k Evropské unii. A on… neřekl nic. Ani zmínka. To se mi vůbec nelíbilo. Vždyť dohromady jsou USA a EU nejvýkonnější ekonomika na téhle planetě, máme společné bezpečnostní zájmy a vztah s USA je pro nás klíčový. 

Tak jsem Donaldovi Trumpovi během jeho recepce otevřeně řekl, že nějak na náš region v projevu zapomněl. A taky, že i EU potřebuje s USA obchodní dohodu, kterou chce uzavřít s Velkou Británií a o které americký prezident prohlašuje, jak bude skvělá.

Na recepci jsem potkal i prezidenta Erdogana, maďarského prezidenta Jánose Ádera, srbského prezidenta Aleksandara Vučiće a thajského premiéra Prajutcha Čan-Oču. S ním jsme si potvrdili, že projekt nákupu 12 českých bitevníků L-39NG jde dobře, hlavní testovací pilot Thajska už letoun úspěšně testoval. Pozval jsem premiéra znovu do Prahy, přijede možná příští rok. Potkal jsem i plno dalších státníků s partnerkami.

Zároveň měl ještě ministr Havlíček separátní jednání s Keithem Krachem, náměstkem a pravou rukou amerického ministra zahraničí Mika Pompea pro oblast hospodářství. Bavili se o vzájemném obchodu, hlavně o leteckém a obranném průmyslu, řešili i cla nebo třeba digitální daň v EU.

V New Yorku jsem měl dohodnutých několik dalších důležitých politických jednání. Konečně jsem se potkal s novým ukrajinským prezidentem Volodymyrem Zelenským. 

Je zajímavé, že ať už přijde člověk do politiky z jakéhokoli oboru, je vždycky překvapený, jak to v ní funguje. Já pocházím z byznysu, Zelenskyj ze showbyznysu a i on je nešťastný ze zkostnatělého a neefektivního státu. Taky by rád řešil užitečné věci rychleji, ale stěžoval si mi, že u toho neustále naráží na úředníky, kteří ve všem vidí problém. Prezidentovi Zelenskému jsem tlumočil pozvání našeho pana Prezidenta do Prahy a on nás zase pozval do Kyjeva. V listopadu tam vyráží ministr Havlíček s podnikatelskou delegací. Možná se k němu připojím.

Sedl jsem si i s premiérem Velké Británie Borisem Johnsonem. Moc ocenil naše hospodářské výsledky, řekl nám, že jsou s ohledem na ostatní země EU  “fantastic.” Já mu řekl, že 65 milionová V4 má vyjednávací sílu a chce pomoct s dohodou o brexitu. Slíbil, že přiletí do Prahy.

Taky jsme spolu s Karlem Havlíčkem jednali s tureckým prezidentem Erdoganem. Hlavní tři témata. Uprchlíci, kvóty na ocel, elektrárna Adularya. Bylo to pokračování jednání, které jsem vám celkem dopodrobna popisoval během naší cesty do Turecka.

Super bylo setkání s premiérem Arménie Nikolem Pašinjanem. Řešili jsme hlavně ekonomiku, pochlubil se mi, že snižuje byrokracii a snaží se, stejně jako my, zavádět digitalizaci. Navzájem jsme se pozvali na vládní návštěvu. Taky mu neušlo, že během oběda hlav států seděl polský prezident hned vedle amerického. Tohle jsou důležité diplomatické signály. Polsko je za stávající situace asi nejbližší spojenec USA ze všech evropských států. Proto tvrdím, že V4 může být pro Evropu velkým přínosem v řešení obchodní dohody s USA nebo migrace z Turecka.

S ministry Havlíčkem a Brabcem jsme jednali s generálním tajemníkem OSN Antóniem Guterresem. Jak už jsem vám psal předtím, máme skvělou pozici v žebříčku udržitelného rozvoje. Panu Guterresovi jsme představili náš plán inovací a rozvoje vědy. Taky jsme se bavili o české účasti na mírových operacích v Africe. Naše vláda bude brzo schvalovat program na podporu takzvaných zdrojových a tranzitních zemí migrace v Africe. V letech 2020 až 2022 na to půjde 300 milionů korun.

Byl jsem i na výborné neformální akci. Můj přítel a lucemburský premiér Xavier Bettel, který má nejpozitivnější energii ze všech prezidentů a premiérů Evropské unie, zorganizoval večeři v thajské restauraci. Přišel irský premiér, belgický premiér, který se stane 1.11. šéfem Evropské rady, šéf Evropské investiční banky, manželka srbského prezidenta, athénský primátor s partnerkou, lotyšský prezident s manželkou i vysoká představitelka Unie pro zahraniční věci a bezpečnostní politiku. Byly tam i Monika s Vivien. Monika se dobře zná s Xavierovým partnerem. Na takových setkáních se člověk dozví mnohem víc než na těch oficiálních. Předseda Evropské rady říkal, že se chce zabývat Erdoganovým plánem. Důležité je, jak se vyvine situace v Idlibu. Bavil jsem se o tom i s americkým zmocněncem pro Sýrii, který to dělá celý život a zažil několik amerických prezidentů. Mluvil jsem i se syrským ministrem zahraničí, abych si vyslechl pozici všech stran. Evropa uvalila proti Sýrii sankce stejně jako proti Rusku. Ale je potřeba komunikovat. O to víc, že Česká republika je jediná evropská země, která má v Sýrii velvyslanectví. 

Pojďme na byznys, vědu a výzkum. 

Měl jsem projev na Concordia Summitu, což je nevládní organizace, která propojuje vlády, velké podniky a neziskovky, aby společně řešily ty nejpalčivější společenské problémy. Celý můj projev dávám za chvilku sem na Facebook. 

Další obří akce byl Bloomberg Global Business Forum. Seznam řečníků byl úctyhodný, schválně koukněte: 

S řeckým premiérem Kyriakosem Mitsotakisem a eurokomisařem Pierrem Moscovicim jsme mluvili o důchodových systémech, jejich vztahu k demografii, technologii a ekonomice. A celkem jasně z toho vyplynulo, že naši čeští senioři mají oproti jiným zemím velké výhody. Platíme za ně zdravotní pojištění, a když pracují, nemusí platit daně. 

Řecký premiér je sympaťák, volali jsme si, když jsem byl na dovolené na Krétě. Chvála bohu není levicový extremista jako jeho předchůdce. Pochází z podnikatelské rodiny. A ví, že abychom vyřešili problém migrace, je nutné se s Tureckem bavit, protože situace je neudržitelná.

Facebook, Google, Motorola, Mastercard, Metlife, GE, Honeywell, Lockheed Martin, IBM, Bell Helicopters, Johnson&Johnson, Procter&Gamble, ExxonMobile, AT&T.  To je jen pár příkladů, s jakými společnostmi jsem v New Yorku jednal. Všem jejich zástupcům jsme s Karlem Havlíčkem představovali naši inovační strategii, to, jak podporujeme výzkum, zavádíme polytechniku na školách, podporujeme talenty a jak měníme investiční pobídky pro firmy tak, aby u nás vytvářely skutečně hodnotná pracovní místa, zvyšovaly kvalifikovanost našeho národa a ne jen nabízely fleky u pásu.

Potkali jsme se i s prezidentem Microsoftu Bradem Smithem. Karel Havlíček mu představil naši zemi jako jednoho z evropských lídrů v umělé inteligenci, hlavně s ohledem na bezpečnost obyvatel a firem. S Microsoftem jsme domluvili, že by se mohl zapojit do budování centra umělé inteligence. Chtějí do toho jít, což je skvělá zpráva a taky s námi sdílet svoje zkušenosti, které mají třeba ve zdravotnictví. S prezidentem Smithem jsme si taky vyměnili naše knihy s věnováním. On mi dal svou Tools and Weapons, já jemu O čem sním, když náhodou spím. Samozřejmě v angličtině.

Gary Bettman. Komu to jméno něco říká? Ano, legenda. Dlouholetý šéf NHL a proto i jedna z nejvlivnějších osobností světového sportu. V centrále NHL pro nás uspořádal setkání s dalšími vlivnými businessmany. Já mu řekl, že podle mě je hokej v naší zemi sport číslo jedna. A že jsme založili Národní sportovní agenturu, budeme masivně investovat do sportování celého národa a stavět stadiony.

Co mě úplně nadchlo, byl Czech Accelerator. Prestižní inkubátor pro české startupy, které mají ambici ovládnout USA a svět. Náš CzechInvest tady odvádí výbornou práci a ty nejnadějnější startupy finančně a marketingově podporuje, aby mohly v inkubátoru několik měsíců růst. Už jich odchoval 37 a my se potkali s 5 z nich. Dělají hlavně v oblasti textilních technologií, ICT nebo logistiky. Představili nám svoje projekty a byznysové cíle. Byl jsem hrdý, že nám vyrůstá sebevědomá nová generace podnikatelů.

Náš ministr Karel Havlíček měl plno vlastních jednání. NuScale Energy, které vyvíjí a testují malé modulární reaktory a mohly by být časem zajímavou alternativou k velkým reaktorům. Chceme zapojit české firmy mezi jejich dodavatele. Taky jednal s vedením AT&T kvůli přípravě 5G pokrytí u nás v Česku, s univerzitou Cornell Tech, kde domlouval spolupráci a našimi firmami v oblasti umělé inteligence, třeba s Avastem. Jednal i s majiteli Meopty, skvělého podniku rodiny Rausnitzů, z kterého udělali jednoho z nejrespektovanějších hráčů v optice na světě.

Mimochodem, když jsme u těch globálně úspěšných Čechů, dostal se mi do ruky tenhle článek, že v první pětce nejrychleji rostoucích technologických firem z celé Evropy, Středního východu a Afriky jsou hned dvě z česka. 

No a teď něco o Massachusetts Institute of Technology. Skočili jsme na letadlo do Bostonu a odletěli na nejprestižnější univerzitu světa. Víte, jaké má motto? “Mens et manus.” Latinsky Mysl a ruka. Znamená, že o světě je potřeba nejen přemýšlet, ale taky ho prakticky budovat a dělat z něj lepší místo pro život. Hrozně se mi to líbí. Jasně, je to vzletnější než moje heslo: “Vybudovat aspoň psí boudu, nejenom žvanit.” Ale víte, co tím chci říct.

Připojil se k nám i šéf Ústavu plazmy a fyziky Akademie věd pan Radomír Pánek, který už s MIT Plasma Science and Fusion spolupracuje na projektu tokamak. To je výzkum termojaderné fúze, energie budoucnosti. 

Podívali jsme se do úplně nového kampusu MIT.nano, kde jsme domlouvali zapojení našich doktorandů a českých nanotechnologických firem. Taky jsme vykopli debatu o tom, že bychom mohli mít společné výzkumné týmy, které by společně financovala naše vláda a MIT. Místní nám potvrdili, co samozřejmě víme. Naši vědci patří k nejlepším na světě. Karel Havlíček bude v jednání s MIT pokračovat, do hry chceme dostat i české studenty Ph.D.

A zase byznysová jednání. V Bostonu jsme se potkali se zástupci dalších 30 významných firem. Zašli jsme se podívat i k největšímu dodavateli laboratorní techniky na světě Thermo Fisher Scientific. Mají u nás v Česku pobočku, která výborně spolupracuje s Ústavem přístrojové techniky Akademie věd v Brně. Mluvili jsme o jejich dalších investicích v Česku.

Cestou z Bostonu jsme přeletěli ještě do Albany a autem pokračovali do Schenectady, kde jsme strávili 3 hodiny v jednom z nejuznávanějších  průmyslových výzkumných center na světě. GE Global Research Center. Letectví, energetika, zdravotnictví, umělá inteligence. Pracuje tam ve velmi příjemném areálu 1500 výzkumníků a říká se, že to je největší koncentrace mozků pro aplikovaný výzkum v celých Spojených státech. Dokonce tam mají vystavený originální badatelský stůl Thomase Alvy Edisona. 

S GE jsme jednali jak o posledních trendech v technologiích pro zdravotnictví, umělou inteligenci, ale taky velkém projektu GE Aviation v Česku. Mají u nás turbovrtulové centrum excelence spolu s ČVUT. Stálo přes dvě miliardy korun a posunulo nás na světovou špičku leteckého výzkumu. GE bude dál investovat do výrobního závodu.

I Monika měla svůj program. Mluvila s žáky a učiteli na škole T. G. Masaryka v Arlingtonu, v rámci Valného shromáždění OSN byla na debatě Móda pro rozvoj a v organizaci Roca, která už od roku 1988 pomáhá sociálně znevýhodněné mládeži a mladým matkám z problémového prostředí.

Monika se taky potkala s českým neurologem Martinem Tolarem, který má v USA firmu Alzheon. Specializuje se na výzkum a léčbu Alzheimera a jsou v tom prý nejdál na světě. Do 5 let by měl být na trhu lék na tuhle hroznou nemoc. Pan Tolar bude mít i přednášku v Praze.

Nakonec jsme se podívali na Ground Zero. Tam, kde kdysi stála původní dvojčata Světového obchodní centra. Všichni jsme je znali z amerických filmů. Byl jsem tu už předtím, ale znova mě zasáhla ta atmosféra. Architektovi se podařilo vytvořit působivý symbol ztráty a zároveň pietní místo. Mimochodem sám tehdy tu katastrofu sledoval ze sousední budovy. S Monikou jsme položili květiny ke jménům dvou obětí českého původu. A jak jsem psal na Twitteru, prováděl nás syn amerického hasiče, který tu taky položil život. Bylo to dojemné.

Nakonec před odletem jsem dal ještě poslední rozhovor a obešel všechny novináře a kameramany, kteří se mnou strávili celý ten týden a poděkoval jim za jejich práci. Vím, že je to pro ně občas náročné. Nepustí je všude, takže musí čekat na ten jediný záběr. Já jim děkuju, že těch pět dní pokryli. Nešlo tady o Babiše, ale reprezentaci naší republiky, tedy nás všech.

Bylo to fakt hektický. A do toho jsem ještě řešil a po telefonu a mailu věci u nás doma.

Asi si pamatujete, jak jsem vám minulý týden psal o administrativním kompexu v Letňanech. Byly tam čísla, fakta a dokonce jsem vám posílal i prezentaci. Tak teď ještě pár údajů k tomu, co pan primátor Hřib nepochopitelně odmítá.

Mimochodem, kolega Lubomír Zaorálek se ke čtvrti taky vyjadřoval, místo toho, aby se mě na ni zeptal a něco se o ní dozvěděl. Kritizoval, že to bude stát spoustu peněz, ale já jsem už v minulém hlášení dal jasný výpočet, že tím naopak ušetříme a zbude i víc peněz na kulturu. Ten projekt má návratnost, kterou by ocenil i soukromý byznys.

Úřad pro zastupování státu ve věcech majetkových nedávno provedl hloubkovou analýzu a zjistil, že jestli nezačneme stavbu moderního administrativního komplexu rychle a systematicky řešit, zaplatíme v následujících deseti letech na nájemném v soukromých objektech 5 miliard korun, za nutnou rekonstrukci a modernizaci státních budov 7 miliard korun a 13 miliard korun navíc ještě za jejich provoz a údržbu. 

Pan primátor Hřib to ale asi bere tak, že to nejsou jeho peníze. V PR oddělení Pirátů mu prostě řekli, že musí bojovat s Babišem, ať to stojí, co to stojí. Pražanům i všem ostatním občanům naší země tím sice škodí, má ale aspoň za jejich peníze titulky v médiích. A to je asi ta změna, co Piráti slibovali voličům.

A ještě jedna zásadní věc, kterou si primátor dosud asi neuvědomil. V roce 2028 skončí Praze pronájem Škodova paláce, kde sídlí magistrátní úředníci a Praha bude potřebovat novou budovu pro 1500 úředníků. Bude ji stavět? Proč by nemohla být součástí komplexu v Letňanech? To bychom ale museli začít alespoň jednat.

V jednom jsme se aspoň s Piráty dokázali shodnout. Tenhle týden jsme přehlasovali veto Senátu našeho a pirátského návrhu na omezení kumulace platů politiků. Tradiční demokratické strany byly proti nebo se radši zdržely. Nám se to ale podařilo protlačit. Mzda placených zastupitelů obcí a krajů, kteří jsou zároveň poslanci, senátoři a ministři, se sníží na 40 procent. Další splněný úkol. Proti kumulaci funkcí bojuju od začátku, co jsem v politice.

Další věc, ve které jsme přehlasovali Senát, je rozšíření osvobození od daně z nabytí nemovitých věcí. Odteď už nebudete muset platit daň z nabytí nejen u nového bytu v bytovém domě, ale i u nového bytu v rodinném domě. Koukněte jako vždycky na Facebook Aleny Schillerové, má tam toho mnohem víc.

Sněmovnou prošly i nejdůležitější zákony digitalizace. Zákon o právu na digitální službu a zákony podporující bankovní identitu a digitálně technickou mapu. Další krok k tomu, abychom občanům přinesli komfort v přístupu ke službám státu i v digitální podobě. Zjednodušení přístupu přes bankID zaručí přístup do portálu občana pro 5,5 milionu lidí, kteří využívají elektronické bankovnictví.

Jo a zapojil jsem se do projektu Aktuálně k 30. výročí od sametové revoluce. Rozhovor se mnou si můžete přečíst za chvilku na Facebooku. Řekl jsem v něm, že i když jsem byl v listopadu 1989 v Maroku, stejně mám na tu dobu silnou vzpomínku. A taky, že bychom neměli zapomenout, jak se tady po revoluci rozkradly stovky miliard. Kdyby tehdejší politici měli vizi a nepromarnili spoustu času a peněz, mohli jsme být už dávno někde jinde. Taky jsem řekl, že součástí svobody a demokracie je i schopnost přiznat prohru a tolerovat, že politici, které jsem volil, jsou zrovna v opozici.

Co dál? Včera měl narozeniny náš pan prezident, tak jsme mu pogratulovali po telefonu s Monikou. Říkal nám, že je odvodněný a musí pít minerálky. Monika mu vykládala o našem rodinném léčiteli, který nám připravuje bylinkové čaje, vybírá bylinky za pomoci virgule. Je to náš rodinný přítel a dělal to už jeho táta. Monika přesvědčovala pana prezidenta, aby to vyzkoušel. Snad ho k tomu ukecáme.

V Rakousku jsou tenhle víkend volby. Psal jsem Sebastianovi Kurzovi, že mu držím palce a těším se, že se svou přítelkyní konečně oficiálně navštíví Prahu, tak jak jsme si to naposledy ve Vídni slíbili.

Mějte se krásně.Čau lidi, konečně doma. Zpáteční let byl horor, museli jsme s Airbusem 380 nouzově přistát v Šanghaji, abychom vyložili cestujícího se zdravotními problémy, co se asi vystresoval z turbulencí. Zřejmě infarkt. Další člověk ještě k tomu spadl ze schodů. Myslel jsem na Grétu, když mi letuška říkala, že musíme vypustit 35 tun paliva, abychom mohli bezpečně přistát. 

Cesta byla nekonečná, nabrali jsme zpoždění. Naštěstí jsme měli v Dubaji rezervu čtyři hodiny na přestup, tak jsme to stihli jen tak tak. Ale Japonsko úžasné. Velkolepé uvedení císaře Naruhita na trůn. Tokio. Kjóto. Zážitky na celý život. 

A ta uctivost, milost a spořádanost Japonců, to je fakt něco jiného, než na co jsme tady zvyklí. Důstojnost, zachování tváře, to je pro ně skutečně hluboká lidská hodnota. A taky perfekcionismus. Jsou schopní sobě i ostatním naplánovat program s přesností na deset vteřin. To má ale i svou nevýhodu. Kamkoli jsem se pohnul, organizovali mi život tři, čtyři lidi. Hned, jak jsem ráno vylezl z pokoje. Z toho jsem byl trochu nervózní. Prý se tomu říká „kulturní šok.“ 

Na Japoncích je taky zajímavé, že údajně do práce chodí o půl hodiny dřív než šéf a nikdy dřív než on neodchází z práce. Nikdy si neříkají o vyšší mzdu. Šéf přidává podle vlastního rozhodnutí. Japonsko asi nemá zákon o státní službě…

Protože jsou ceny nemovitostí strašně vysoké, hlavně v Tokiu, bydlí někdy v jednom bytě 2 rodiny. Domy mají kvůli nebezpečí zemětřesení lehké a tenké stěny. Takže jsou v Japonsku rozšířené “love hotely“, kam lidi chodí, když chtějí trochu intimity. Jsou zařízené maximálně diskrétně, recepční podává klíč tak, abyste neviděli vy jeho a on vás. Podotýkám, že tohle všechno znám jen z doslechu od lidí, kteří v Japonsku žijí. Takže žádné důkazy. Budu rád, když mi vy, kdo jste v Japonsku žili nebo žijete, napíšete víc do komentářů. Možná se tam vrátím na zahájení olympiády.

V čem jsou Japonci unikátní, je dlouhověkost. 28 procent obyvatel je starších 65 let a dokonce mají 70.000 lidí starších 100 let. Určitě je to i stravou. I mě s Monikou ten týden neustále krmili rybami. A musím teda říct, že skutečné japonské jídlo není to, co známe z japonských restaurací v Evropě. Průměrný našinec s ním někdy celkem zápasí… Zaujaly mě i japonské záchody, plně automatické a vyhřívané, které zároveň fungují jako bidety  

Do Japonska jsem odletěl už v sobotu večer. Směr Tokio přes Dubaj. Je vidět, že se Japonci otvírají světu, na všech cedulích jsou kromě japonských nápisů i anglické. To prý dřív nebývalo. Navíc příští rok bude v Tokiu olympiáda.

Celé Japonsko žilo intronizací, tedy uvedením nového císaře na trůn. Minulá byla před třiceti lety. Tady si neumíme představit, jak je pro Japonce taková událost důležitá. Ještě před pár generacemi byl císař považovaný za boha a někteří lidi ze starší generace ho tak pořád ještě vidí. Obrovská událost. Nejvíc se samozřejmě dotýkala lidí v Tokiu a okolí. Zorganizovat 180 státnických kolon, které na intronizaci přiletěly, není žádná sranda. Jo a mimochodem, císař Naruhito má k naší zemi zvláštní vztah. Je to houslista a violista a jako mladík si byl zahrát i u nás v Praze.

Obřad kolem intronizace byl vyloženě tradiční. Některé delegace se ještě na poslední chvíli navzájem ujišťovaly, kdo bude mít co na sobě, protože dress code byl fakt přísně předepsaný. Hlavně dámám doporučuju podívat se na celou fotogalerii, kde jsme i my s Monikou. Dávám za chvilku Daily Mail a The Sun. U Daily Mail je velmi pozitivní komentář a v obou galeriích jsme se s Monikou umístili docela nahoře, některé páry se tam vůbec nedostaly. Čili ostudu jsme naší zemi neudělali.

Usazovalo se striktně podle protokolu. Nejdřív králové a členové královských rodin a až po nich prezidenti a premiéři. Takže třeba pro německou delegaci byla celkem novinka, že jsou až za Dánskem, protože korunní princ prostě v očích Japonců trumfuje prezidenta. Já jsem na ceremoniálu zastupoval našeho prezidenta Zemana, takže jsem byl jeden z mála premiérů ze všech těch 180 zemí.

Ceremoniál se výlučně soustředil na trůn a císařský pár. Císař a císařovna pomaličku vstoupili v kimonech a sandálech s deseticentimetrovými podrážkami. Na tu rituálnost a řekl bych až náboženskost už nejsme zvyklí. Bylo to jako z jiného světa. Projev císaře byl spíš básnický než státnický. A nakonec začali všichni Japonci provolávat Banzai! Hurá!

Pojďme ale ještě zpátky na začátek. Hned, jak jsme se po příletu vyspali, sedli jsme v Tokiu na vlak směr Kjóto. Vlaková nádraží jsou v Japonsku ta nejdůležitější centra se spoustou obchodů a restaurací. Strašná koncentrace lidí. A to jsme tady byli ve svátek, neumím si představit, jak to vypadá v pracovní den. Většina Japonců jezdí vlakem, metrem nebo na kole. Třeba v Tokiu, když si chcete pořídit auto, musíte si k němu koupit i parkovací místo. Což je teda pěkná pálka. 

Jak u nás v Česku nadáváme, že v metru všichni jen koukají do mobilů a nikdo se s nikým nebaví, tak v Japonsku je to úplný standard. Naprosté ticho. Bavit se je považované za neslušné. Pokud dostanete rýmu, máte velký problém. Můžete leda tak v tichosti popotahovat, smrknout ale už ne  

Na tokijském nádraží jsme skočili do vlaku, legendárního japonského šinkansenu a vyrazili do Kjóta. Musím se přiznat, že jsem byl celkem zklamaný. Představoval jsem si něco supermoderního, ale jsou to starší soupravy. Uvnitř ani neukazují rychlost, takže ji kolegové měřili na mobilech. Nejvyšší byla 268 kilometrů v hodině. Jo a neakceptují tam karty ani cizí měnu, takže jsme museli ještě na nádraží rychle hledat směnárnu. No ale rychlovlak je jinak úžasná věc. Těch zhruba 500 kilometrů jsme dali za 2 hodiny. Zpoždění, nepřesnosti, to u nich neznají. Když jste při vystupování moc pomalí, může se taky stát, že se projedete o dalších 200 kilometrů dál. Takže se nám s Monikou dost hodilo, že nemáme zavazadla a v delegaci pár lidí. Byla s námi jen šéfka protokolu, ochranka a fotograf. Na rozdíl od jedné další středoevropské země, kde bylo 24 lidí… Taky tím, že jsme letěli do Japonska linkou a ne speciálem, jsme ušetřili 3 miliony korun. Může to být inspirace pro další kolegy. Letenky jsem si platil sám, ale to samozřejmě po kolezích nechci. 

Kjóto je hrozně pěkné a starobylé město. Přichystali nám oběd v tradiční restauraci Kikunoi. Byla to asi nejklasičtější kuchyně, kterou můžete v Japonsku najít. Každý chod bylo malé umělecké dílo, spousta surovin, které my cizinci vůbec neznáme. Myslím, že jsem si s tím celkem poradil. Dokonce mi tvrdili, že to mají napočítané na kalorie a všechny chody prý mají dohromady jen 1000 kalorií. Před vchodem jsme se samozřejmě všichni zuli. Stůl byl skoro v úrovni podlahy, na nohy byla pod ním prohlubeň v zemi. Řeknu vám, vstát od takové tabule, je pak docela problém. Hlavně my Evropani jsme u toho asi nevypadali bůhvíjak elegantně. 

S Monikou jsme dostali dárek, možná jste ho už viděli tady na Facebooku. Naše podobizna v manga stylu, kterou udělala jedna paní umělkyně z muzea mangy v Kjótu. Je to jeden z neoriginálnějších dárků, který jsem kdy dostal a moc si ho vážím. Taky mě podarovali bedýnkou se saké.

V Kjótu jsme se šli podívat i do šógunského paláce Nidžódžó. V tradičních japonských stavbách vás hned praští do očí, že uvnitř nemají skoro žádný nábytek. Naprostá čistota, jen malované zdi, tygři, ornamenty na hedvábí. Další japonská specialita je “zpívající podlaha.” Takovou mají i v Císařském paláci v Tokiu. Při každém pohybu hlasitě vrže. Vzniklo to údajně jako ochrana vládce před zákeřným přepadením. 

Koukli jsme se i do Chrámu tisíce Buddhů Sandžúsangendó. Je opravdu impozantní. Buddhy v něm chrání hrozivě působící sochy bojovníků. Myslím, že děti rozhodně dokážou vystrašit. Zapálili jsme i s Monikou dvě svíčky a něco jsme si přáli.

Tak jo, máme za sebou cestopis a teď pojďme na věci, za kterými jsem přijel v první řadě. Obchodní a vědecká spolupráce. Japonsko je třetí největší světová ekonomika, hned po USA a Číně, s nejvyšším počtem bohatých domácností na světě. 

Schválně si pojďte naše země srovnat.

HDP Japonska za rok 2018 bylo cca 4 972 miliard dolarů.
HDP České republiky bylo stejný rok zhruba 245 miliard dolarů.
Počet obyvatel Japonska byl zhruba 126,5 milionů.
Počet obyvatel Česka byl 10,6 milionů.
V přepočtu na obyvatele je HDP Japonska 39 293 USD
A teď pozor, v přepočtu na obyvatele je HDP Česka 23 113 dolarů.

Takže i když má Japonsko zhruba 20x krát větší HDP, v přepočtu na obyvatele není jeho HDP oproti Česku ani dvojnásobné.

Proč je pro nás Japonsko tak důležité? V Česku mají japonští investoři 266 firem, které zaměstnávají víc než 51 tisíc lidí. S Japonskem spolupracujeme třeba na výrobě energie z plazmy v tokamaku. V tom jsme dokonce dál než USA. Máme obrovský potenciál spolupráce, který se snažím rozvinout a na to jsem využil i tuhle návštěvu.

Potkal jsem se se zástupci Toyoty. Nejdřív na veletrhu Future Expo v Tokiu. Na něm jsem dostal mimochodem krásný model AA sedanu z roku 1936. Fajnšmekři ví, o co jde. Vystavíme ho v Lichtenštejnském paláci. Hlavně jsem ale jednal s místopředsedou představenstva Toyoty panem Shigeru Hayakawou. U toho byl i Richard Schneider a paní Sumire Tsutamune z CzechInvest Tokyo.

Toyota už teď vyrábí ve spolupráci s francouzskými automobilkami auta u nás v Kolíně a v roce 2021 převezme ve firmě francouzský podíl. Budou zvyšovat výrobu a vyrábět hybridní auta na bázi stlačeného vodíku. Takže ne elektromobily s těžkou lithiovou baterkou, ale vodík, z kterého chemickou reakcí vzniká elektřina a vodní pára. To je podle mě lepší cesta. Když jsem chodil v Tokiu ráno běhat, tak na červené najednou nastane všude ticho. Bylo by fajn, aby taková auta Toyota vyráběla i u nás.

Potkal jsem se i s vedením Nippon Electric Company. Je to globální firma se 120letou tradicí a 110 tisíci zaměstnanci. Vyvíjí třeba unikátní systém na rozpoznání lidské tváře. Na letištích ušetří spoustu času. Už ho zavedli v Americe u Delta Airlines. Stejný systém chystají pro letní olympiádu v Tokiu příští rok. I my s NEC spolupracujeme a chceme to dál rozvíjet. Bavili jsme se třeba o tom, že naše země bojuje o jedno ze čtyř Center excelence pro umělou inteligenci v rámci Evropské unie.

Mimochodem, Toyota i NEC mají centrály v Londýně. Přichází ale brexit. Toyotě jsem řekl, že k nám můžou stáhnout veškerou výrobu v rámci Evropy. Urputně jsem jejich zástupcům vysvětloval, že není lepší místo pro investice v Evropě než Česká republika. Jsme jedna z nejstabilnějších ekonomik, nezvyšujeme korporátní daně, máme skvělé lidi, a jsme jedna z nejbezpečnějších zemí na světě.

Na všech jednáních jsem ukazoval naši brožuru Czech Republic: The Country for the Future. Rozdal jsem ji i zástupcům japonské hospodářské komory Keidanren, která zastupuje asi 1400 japonských firem. Řekl jsem jim, že chceme mít s Japonskem přímé letecké spojení. Věděl jsem, proč to dělám, viceprezident Keidanrenu pan Shinya Katanozaka je totiž zároveň šéf All Nippon Airways, to je ještě výkonnější letecká společnost než Japan Airlines.

Dál jsem byl na obědě pořádaném organizací International Friendship Exchange Council. Byli tam i zástupci japonského pivovaru Asahi, který vlastní Plzeňský Prazdroj, KPMG, Mitsubishi, Toyota Tsusho Corporation, Toyota Peugeot Citroen Automobile Czech, která už u nás už vyrobila 3,5 milionů aut, Denso, které zaměstnává 3000 lidí na Liberecku, Konica Minolta, pro kterou pracuje 700 lidí v Brně, Daikin, Medical Corporation Tatsuoka, FANCL Corporation, MUFG Bank, Sumitomo Mitsui Banking, Nippon Paint Automotive Czech, IP Partners, Drone Safety, Hi-Lex Corporation a Mitsui.

Vystoupil i prezident FEC Ken Matsuzawa, který má 85 let a je nesmírně čiperný. Celkově japonští byznysmeni nás Čechy strašně chválili. Dokonce říkali, že pracovitost Čechů nemá obdoby a jeden mluvil o zlatých českých ručičkách 🇨🇿 Stěžovali si ale na těžkopádný byrokratický systém. Budeme se snažit to vylepšit. 

Dál jsem jednal s místopředsedou vlády a ministrem financí Japonska panem Taro Asem. Je to bývalý premiér a ve svých 79 letech má obrovské zkušenosti. A je neskutečně fit. Měli jsme dobrou chemii. Bavili jsme se o spoustě věcí včetně přímé letecké linky, o tom, že v rámci 100 let našich diplomatických vztahů by měl k nám do Prahy přiletět pan premiér Šinzó Abe. Na okraj našeho bilaterálního jednání bychom mohli udělat i schůzku se všemi zeměmi V4. Taky jsme se bavili o porodnosti a problému vymírání národa. Japonci jsou na tom podobně jako my. Byla to opravdu vřelá schůzka a dokonce jsme i přetáhli čas.

Jednání se samotným premiérem Abem bylo rychlejší. Musel stihnout asi 60 schůzek s dalšími státníky, kteří přiletěli na intronizaci. Myslím, že jsem mu ale všechno podstatné předal. Nejen, že chceme přímou leteckou linku, ale hlavně, aby přiletěl do Prahy a podepsali jsme dohodu o strategickém partnerství, o které se jedná už od roku 2009. U nás máme sice nejnižší nezaměstnanost v Evropě, ale zároveň i nedostatek pracovní síly. 

Makáme na tom, abychom transformovali průmysl a celou ekonomiku. Robotizace, umělá inteligence, vysoká přidaná hodnota. Prostě to, čemu se říká Průmysl 4.0. Píšu o tom i v knížce O čem sním. 

Jsme na to výborně připravení, jak píše ve své zprávě Erste Group. Když si jejich studii rozkliknete, dočtete se, že Česká republika vyniká nad všemi ostatními postkomunistickými zemi v přívětivosti pro byznys nebo třeba v rovných podmínkách. Dávám za chvíli na Facebook.

Ten týden v Japonsku jsem využil i k dalším bilaterálním jednáním. Potkal jsem se s místopředsedou vlády Ománu panem Said Asaad Bin Tariq Bin Taimur al Saidem. S ním jsem se viděl už na jednání evropských a arabských zemí v Egyptě. A vždycky to je zážitek. Tentokrát jsme během jednání dýchali kadidlo, pohostili nás datlovou pastou s kešu oříšky a dali jsme si jejich tradiční kafe. Miniaturní, ale hrozně silný. U toho jsme řešili věci, které máme už nějaký čas rozjednané. Přímou leteckou linku do Ománu, otevření ambasády v Praze. Řekl jsem panu místopředsedovi, aby k nám přiletěl a vzal i obchodní delegaci. Omán patří v rámci arabských zemí k těm otevřeným a příznivým. Chceme nejen víc turistů, ale hlavně větší vzájemný obchod. Od pana Saida jsem dostal jako dárek stříbrem vykládanou dýku, vystavíme ji v Lichtenštejnském paláci. A dostal jsem pozvání do Ománu.

Jednal jsem i s vietnamským premiérem Nguyễnem Xuânem Phúcem. Přímá letecká linka Praha-Hanoj by se mohla spustit příští rok. Ale víte co, radši už nic neslibuju. V médiích na mě někteří lidi útočí, že ještě nefunguje přímý spoj do Bangkoku, který Thajci slibovali na říjen. To ale není problém na naší straně. Letecká společnost Air Asia čeká na dodávku letadel, která se zpozdila kvůli motorům, takže to odsunuli na první pololetí 2020. Už v lednu ale začnou na zkoušku charterové lety. Takže k lince Praha-Hanoj vám řeknu jen to, že na ní děláme. Abych zas neschytal kritiku, místo toho, aby byli komentátoři rádi, že buduju nové kontakty a zařizuju lepší spojení se světem, tak na mě útočí. No nic…

Jak v případě Vietnamu, tak Thajska, ocení přímé lety nejen turisti, ale jsou důležité pro byznys. Do Vietnamu, 100milionového národa s obrovským potenciálem, chystáme ekonomickou misi s ministrem Richardem Brabcem a jak vám pořád píšu, musíme rozhazovat obchodní kontakty i jinde než po Evropě, na které je náš vývoz z 87 procent závislý.

S premiérem Phúcem jsme řešili i konkrétní obchodní příležitosti pro naše firmy. Chtěli bychom dodávat zařízení do podzemních dolů, taky samozřejmě vojenskou techniku včetně našich bitevníků od Aera. Taky jsme se bavili, jestli nevytvořit nějaký program pro sestřičky, kterých máme v Česku málo. 

Jednal jsem i s německým prezidentem panem Frankem-Walterem Steinmeierem. Hlavní témata byla situace v EU a NATO po konfliktu v Sýrii. Taky energetika a změna klimatu. Zajímalo mě, jak Němci hodlají řešit budoucnost jejich ekonomiky, když tak radikálně zařízli uhlí a jádro. Mluvili jsme o přístupových jednáních se Severní Makedonií a Albánií, tedy o tom fiasku, o kterém jsem vám psal minule. Samozřejmě vím, že to nebyla chyba Německa, ale chtěl jsem znát jeho názor. 

Dál jsem jednal se srbskou premiérkou Anou Brnabićovou. Je to ženská od rány, rozumíme si. Sice se Srbskem už probíhají přístupové rozhovory do Evropské unie, ale samozřejmě Srbové vnímají tu skepsi některých států EU vůči Balkánu.

Jak vidíte, týden v Japonsku byl takový mix společenských, byznysových a politických setkání. Po intronizaci císaře byl slavnostní banket v Císařském paláci. A zase ten japonský perfekcionismus. Všichni jsme se podle pořadí vítali i loučili s císařovnou, císařem a jeho bratrem. 

Během banketu jsem seděl naproti korejskému premiérovi, u stolu s námi seděl japonský premiér, thajský premiér s manželkou a vietnamský premiér, egyptský ministr a další. Taky jsem se pozdravil s brazilským, maďarským a ukrajinským prezidentem, slovenskou prezidentkou a mluvil jsem i s viceprezidentkou Íránu. Velice příjemná a inteligentní dáma. Rumunského prezidenta jsem zval na jednání koheze 5. listopadu, ale kvůli volbám u nich, které jsou 10. 11. bohužel nemůže.

Byli jsme s Monikou i na banketu, který pořádal premiér Šinzó Abe s manželkou a dal jsem rozhovor japonské NHK TV a deníku Nikkei Shimbun.

Odlétali jsme ve čtvrtek v noci a měli přestupovat zase v Dubaji. Jenže, jak jsem vám na začátku psal, během turbulencí dostal jeden pasažér infarkt a piloti museli nouzově přistát v Šanghaji. Snad je v pořádku. Naštěstí jsme i se zpožděním letadlo v Dubaji stihli a v Praze přistáli v pátek na čas.

Co se dělo mezi tím v Česku?

ROZPOČET 2020. Ten nejdůležitější zákon roku, který připravila a se všemi dlouhé měsíce projednávala Alena Schillerová. Poslanci ho tenhle týden schválili a jde do druhého čtení. Opozice do něj samozřejmě chtěla hodit vidle, ale nepovedlo se jí to. Ve Sněmovně naši ministryni financí podpořil i pan prezident a slíbil, že pokud Sněmovna rozpočet finálně schválí, podepíše ho.

Napsal jsem vám o něm kolikrát? Podle mě už tak desetkrát. Takže opáčko a velmi rychlé, co rozpočet na rok 2020 lidem přinese.

Další zvýšení průměrného důchodu o 900 korun měsíčně. Po tomhle zvýšení bude průměrný důchod 14.326 korun.

Zvýšení rodičovského příspěvku z 220.000 na 300.000 korun.

Nárůst platů o 10 procent u pedagogických pracovníků v regionálním školství příští rok a o 9 procent v roce 2021. Díky tomu bude průměrný plat učitele v roce 2021 minimálně 45.000 měsíčně.

Ostatní pracovníci ve veřejné sféře dostanou přidáno pevnou částku 1500 korun měsíčně. Nejvíc si polepší ti s nejnižšími výdělky. K tomu rušíme nejnižší tabulku tarifů, takže si třeba kuchařky, uklízečky nebo uvaděčky polepší o dalších 3,5 procenta.

Zvyšujeme podporu vědy a výzkumu na 47,6 miliardy.

Investice budou rekordní. Z národních zdrojů 88 miliard a s evropskými penězi skoro 147 miliard.

Víc peněz na silnice, železnice, obchvaty. Z národních zdrojů půjde 70,2 miliardy, což je další historický rekord. Když se k tomu přičtou peníze z EU, bude to dokonce 83,2 miliardy.

Víc peněz na obranu. Celkem 75,5 miliardy, to bude o 8,8 miliardy víc než letos.

A taky budeme ještě víc šetřit. Všem resortům snižujeme užší provozní výdaje o 10 procent. To znamená hlavně nákup materiálu, vody, paliv, energií, služeb.

Už vás s tím nebudu víc zatěžovat. Radši si přečtěte, co k tomu řekla ve Sněmovně paní ministryně financí. A koukněte u ní i na graf, jak díky našemu lepšímu výběru daní rostou příjmy nejen státní pokladny, ale i krajů a obcí. Příští rok dostanou o 20 miliard víc. Dávám za chvíli na Facebook.

K tomu vyšla nová studie Eurostatu, podle které měla naše země loni 4. nejnižší poměr dluhu k HDP ze všech zemí Evropské unie.

Co mě mrzí, že ve Sněmovně pořád visí ve třetím čtení náš daňový balíček, který bojuje se závislostmi na chlastu, hazardu a cigaretách a zároveň by vytvořil podmínky pro lepší životní úroveň. 

Další věc, co se stala, když jsem byl v Japonsku. Poslanci schválili výroční zprávy České televize za rok 2016 a 2017. Já sám jsem vyzval naše poslance, ať pro ně zvednou ruku. Víte, že jsem k České televizi kritický, nikdo o mně nepřinesl tolik negativních a mnohdy účelových zpráv, jako ona. Ale ve Sněmovně se hlasovalo o jejím hospodaření a v něm nikdo nenašel takové pochybení, že by se nemělo odsouhlasit. 

Rozumějte, nerozhodovalo se o kvalitě nebo nekvalitě České televize, o její objektivitě a vyváženosti. O tom z podstaty demokracie ani politici nemůžou rozhodovat, ale lidi zvolení do rady ČT. Každopádně jsem pro, abychom se důkladněji podívali na její hospodaření za rok 2018, které teď bude na výboru. Podle mě by hospodaření České televize měl hlídat Nejvyšší kontrolní úřad, stejně jako to dělá u ostatní velkých státních podniků. Dáváme do ní přece peníze my všichni. 

Psal jsem vám v minulém hlášení o tom, že zvedáme platy kantorů, chceme je víc odměňovat a i přesto nejsou školské odbory spokojené. Taky jsem vám psal, že si s nimi dám hned po návratu z Japonska schůzku. No a dvě a půl hodiny po příletu už jsem seděl s ministrem školství Robertem Plagou, šéfem odborů Františkem Dobšíkem a zástupci středních škol. 

Odbory pořád vyhrožují stávkou, ale já mám pocit, že naše páteční jednání bylo pozitivní. Jsem rád, že odboráři v principu akceptovali, že u platu je potřeba mít i pohyblivou složku. Ministr Plaga odborům znovu zopakoval, co všechno vláda pro školství dělá. A že školství je pro nás absolutní priorita. Není to jenom zvyšování platů tak, jak jsme slíbili, to znamená, že učitelé budou brát v průměru o 50 procent víc, než brali v roce 2017. A to je zdaleka nejvyšší navýšení platů ze všech. K tomu investujeme do staveb, oprav a rozšiřování škol a školek víc než 8,5 miliardy korun.

Díky tomu jsme mohli letos otevřít hned několik úplně nových škol, třeba v Rudné u Prahy, kterou jsem v září otevíral s ministryní Schillerovou. Anebo v Psárech, kde vyrostla supermoderní škola za stovky milionů, a to na zelené louce. To všechno díky správně nastavené investiční politice naší vlády. A samozřejmě nejde jenom o základní školy, podpořili jsme taky fakulty vzdělávající nové lékaře, a to akčním plánem za 7 miliard korun, aby mohlo studovat víc lékařů. Podobně jsme posílili i pedagogické fakulty.

Zpátky k platům a k páteční schůzce s odbory. Vláda dává na platy učitelů navíc 11 miliard korun! A další 2,2 miliardy jsou navíc na platy nepedagogů, to znamená školníků, uklízeček, kuchařek a dalších lidí, bez kterých by školy nemohly fungovat. Další miliardu dáme nepedagogickým pracovníkům, aby jich mohlo být víc, a za další miliardu se prodlouží provozní doba školek, což ocení plno rodičů. Školy pak dostanou i 1,4 miliardy na dělení tříd, aby nebyly tak přeplněné a učitel se mohl líp žákům věnovat. Jde o 16,5 miliardy navíc, které školy v příštím roce dostanou.

Ministr Plaga odborářům jasně vysvětlil, jak budou peníze na platy letos rozdělené a mně to dávalo smysl. Původně chtěl dát 2700 korun každému učiteli k platu navíc, a dalších 900 korun na navýšení příplatků a odměn, dohromady tedy 3600 na každého z nich. Chtěl tak motivovat hlavně ty mladé, pro které by bylo takové navýšení nejvýhodnější, a taky pro učitelky v mateřských školkách. Já jsem ale argumentoval, že to není spravedlivé vůči těm starším a zkušenějším učitelům. 

Vrátili jsme tak debatu na to, že by se učitelům navýšily platy procentuálně. Z 10 procent, o které vláda peníze učitelům navyšuje, by šlo 7 až 8 procent přímo do platu a zbytek na příplatky a odměny. Máme zájem, aby starší zkušení učitelé neodcházeli do důchodu a byli motivovaní pracovat dál, protože prostě máme kantorů málo. A mladé učitele, kteří se osvědčí, můžou ředitelé motivovat pohyblivou složkou. Myslím, že ředitel by měl mít možnost ocenit ty, kteří ve své práci dělají něco navíc nebo kvalitněji.

Takže vidíte, co pro školství děláme. Miliardy navíc na platy učitelů i nepedagogů, miliardy do investic a další miliardy na to, aby mohly školy dělat svou práci líp. Znovu říkám, školství je pro nás priorita. Mrzí mě, že odbory všechny tyhle naše snahy přehlíží, mluví jen o platech a ne o tom, co všechno pro školy děláme. 

Nechápu, proč mluví o stávce dnes, když se platy zvedají o 50 procent za 4 roky naší vlády, a nebouřili v ulicích před 10 nebo 15 lety, kdy vlády na učitele úplně kašlaly.

Pojďme dál, tady mám pro vás ještě krátké zprávy, o které se s vámi chci podělit. Ke každé vám dám za chvíli na Facebook odkaz.

Naše země je 4. nejlepší ze všech zemí EU v recyklaci plastů.

Firma Liftago, jedna z těch, o kterých jsem psal v mé knížce, jako příkladu naší české šikovnosti, se dál rozrůstá a spouští teď doručování balíků ve městech.

V mé knížce jsem taky psal o plastickém chirurgovi Bohdanu Pomahačovi, který v USA provedl první úplnou transplantaci obličeje. Teď si připsal další a hned dvojité prvenství, když tímhle způsobem pomohl Robertovi Chelseovi. Byl to první afroamerický a zároveň nejstarší pacient, který tenhle zákrok podstoupil. Panu Pomahačovi gratuluji k úspěchu. 

A ještě vás chci pozvat teď v pondělí na Den otevřených dveří v Kramářově vile. Přijďte se do tohoto jedinečného kousku našeho národního bohatství s výhledem na Prahu podívat teď v pondělí.

Snad v to pondělí stihnete zajít i na Ministerstvo průmyslu a obchodu. To je ta monumentální budova se skleněnou kupolí na pražském nábřeží Na Františku. Poznáte ji hned, nejen podle kupole, ale i že má víc než 120 soch a plastik, které symbolizují podnikání a průmyslové obory. Náš ministr Karel Havlíček se vám bude celý den věnovat a ukáže vám poslední technologické vychytávky včetně virtuální reality.

Já teď jdu na slavnostní přísahu našich vojáků na Hradčanském náměstí a pak celé pondělí budeme si připomínat vznik samostatného Československa.

Mějte se moc fajn, a doufám, že se během oslav potkáme. Třeba na Vítkově.Čau lidi, tak tenhle týden byl pro moje holky fakt velkej. Vivien odmaturovala a Monika slavila narozeniny. A skočím rovnou na pivo 😎 Někteří mi pořád píšete a ptáte se, proč chceme snížit DPH na točené pivo. Vždyť o tom mluvím už několik let. Selský rozum, ne? Když snižujeme DPH na točené pivo, tak to jde do hospod. A když bude hospodský čestný, tak vám sníží cenu piva. Věděli jsme, že když začneme hospodské nutit, aby začali přiznávat jedno každé prodané pivo, kofolu a utopence, bude to pro některé šok. Takže jsme jim už od začátku snížili DPH na jídlo a nealko z 21 na 15 procent. A i tak jsme vybrali na daních víc než předtím. Minulý rok o šest miliard. A teď chceme snížit další daně, DPH na jídlo, nealko i točené pivo, sakumprásk na 10 procent. Takže, vážení komentátoři, právě teď jsme pravicoví. Ne jako ta „pravicová“ ODS, která nám daně navyšovala, jak si určitě pamatujete 🤓

Když jsme ohlásili, že začneme daně vybírat důsledně, tak lidi hudrovali, že hospody zkrachují. Taky komentátoři. Ti teda brblají každý den, ať udělám co udělám. A zkrachovaly hospody? No koukejte: vloni se v Česku otevřelo NEJVÍC hospod a restaurací za posledních pět let! Máme jich v přepočtu na hlavu nejvíc ve střední Evropě. Dvakrát víc než v Polsku nebo Německu. Sami hospodští teď říkají, že problém není placení daní, ale sehnat dobrého kuchaře a číšníka. Holt chybí lidi. A to je dneska největší problém všech zaměstnavatelů, živnostníků a celé ekonomiky. A k tomu samozřejmě vzdělávací systém, který by učil profese, které skutečně potřebujeme.

Teď výběr toho, co mám tenhle týden za sebou:
Vyjednávání o vládě
Schůzka s panem prezidentem
Schůzky s kandidáty na ministry
Stěhování do Hrzánského paláce
Generální tajemník Světové turistické organizace OSN: řešili jsme cestovní ruch
Vícepremiér Ukrajiny: energetika, víza pro pracovníky
Dánský ministr financí: ekonomika, migrace
Komisař pro výzkum, vědu a inovace: program Horizon Europe
Drážďany: 25 let spolupráce se Saskem a co dál
Jednání o rozpočtu
Vláda
Tripartita: minimální mzda
Schůzka s děkany pedagogických fakult: jak zvýšit prestiž učitelů
České exportní fórum: CzechTrade, CzechInvest, CzechTourism

Dřív, než půjdu dál, chci se vrátit k těm hospodám. Pro mě je totiž hospoda součást českého kulturního bohatství. Stejně jako hrady a zámky. Mimochodem, už dva roky po sobě se na naše hrady a zámky přišlo podívat 5,5 milionu lidí! 👍 Když vidíte ty spokojené americké, japonské nebo australské turisty, co si po exkurzi na hradě vychutnávají pivo v tradiční české hospodě, dojde vám, že naše země má v cestovním ruchu neskutečný potenciál 🇨🇿 Bavil jsme se o tom s generálním tajemníkem Světové turistické organizace OSN, Zurabem Pololikashvilim. Jsme oficiálně šestá nejbezpečnější země na světě a sedmá nejklidnější. K tomu tolik zachovaných památek, že můžeme v klidu konkurovat jakémukoli státu v Evropě.  A spoustu dalších památek budeme rekonstruovat.

Pracujeme teď na tom, abychom přilákali turisty i jinam než do Prahy, Krumlova nebo Telče.

Jak tady žijeme, tak si to fakt neuvědomujeme, ale cizinci jsou z krás české země úplně nadšení 📸 Já jsem si třeba zvykl používat výhled na Prahu jako součást jednání. Vždycky zavedu návštěvu ze zahraničí na terasu buď Kramářovy vily, nebo teď Hrzánského paláce, kam jsem se musel přestěhovat kvůli opravě Strakovky. Osobnosti světové politiky i kultury tady mají otevřenou pusu, dělají si selfíčka. Prostě jim vždycky dojde, že se octli na zvláštním místě. Na terase máme stolky se slunečníky, takže tu můžeme rovnou jednat. Třeba jako když nás navštívil dánský ministr financí Kristian Jensen 🇩🇰 Mluvili jsme hlavně o hospodářské spolupráci, energetice, obranném průmyslu, stavebnictví, zemědělství, digitalizaci, elektronizaci státní správy. A jasně, že došla řeč na budoucnost Evropské unie, unijní rozpočet, migraci a spoustu dalších věcí. Česko i Dánsko jsou jedny z nejpokročilejších zemí v oblasti udržitelného rozvoje 💪 Schůzka to byla hrozně příjemná a neformální. Dokonce tak neformální, až z toho byli zmatení lidi z protokolu. Normálně se musí státníci potkávat přísně podle notiček: podání rukou u státních vlajek, odchod do pracovny, usazení podle jmenovek… My jsme si prostě podali ruce a začali si povídat. Taky jsme dost přetáhli.

Z výhledu na Prahu byl nadšený i Carlos Moedas 🇵🇹 evropský komisař pro výzkum, vědu a inovace. Je to sympaťák, taky přišel do politiky z byznysu, kde pracoval jako ekonom a bankéř. Takže to není žádný svázaný bruselský úředník. Mluvili jsme spolu francouzsky a pak i s jeho delegací anglicky. Hlavně o investicích Evropské unie do výzkumu. Den předtím se potkal i s Robertem Plagou a zástupci Akademie věd v Dolních Břežanech, kde sídlí laserové centrum ELI Beamlines, vybudované za evropské peníze. 

Carlos měl super hlášku. Že Evropa je dobrá v převádění peněz do znalostí, ale ne v převádění znalostí tak, aby přinesly peníze 😀 S tím stoprocentně souhlasím. Naše země má skvělý základní výzkum. Hlavně lasery, nanotechnologie a medicínu. Máme 30 špičkových vědců, kteří získali granty Evropské výzkumné rady, a na ně je fakt těžké dosáhnout. Musíme se postarat, aby byli naši vědci konkurenceschopní v Evropě i ve světě, takže jim příští rok přidáme 2,1 miliardy. Na vědu a výzkum půjde skoro 36 miliard. A taky samozřejmě pracujeme na tom, aby přispívala i Evropská unie.

A další návštěva. Tentokrát přijel vícepremiér Ukrajiny Володимир Кістіон 🇺🇦 Už jsem vám psal minule, že chceme co nejrychleji vyřídit pracovní povolení pro ukrajinské dělníky, aby nám pomohli v boji proti kůrovci 🌲 V lesích a na pilách zoufale chybí pracovníci a naši lidi o tenhle džob nemají zájem. Volodymyr mi řekl, že u nich vítají české firmy. Minulý rok se náš vzájemný obchod zvýšil o skvělých 27,6 procent. To dělá 1,9 miliardy euro. Náš vývoz se zvedl o třetinu. Nakonec mě Volodymyr pozval k nim na návštěvu. Dokonce jsem dostal dárek. Krásný jantarový obraz ♥️ Já jemu zase dal svoji knížku.

Nebylo to ale tenhle týden tak, že by jen jezdily delegace za mnou. I já jsem vyjel za našimi partnery. V Drážďanech se totiž slavilo 25 let česko-saské smlouvy o spolupráci. Video jsem vám sem už dával. Byl jsem až trochu nesvůj, jak mě saský Ministerpräsident Michael Kretschmer vychválil za mou práci na vztazích s Evropou a Saskem. Bylo to od něj moc milé a děkuju mu za to.

Se Saskem máme skvělé vztahy, jsme jejich největší dovozce a druhý největší obchodní partner, máme společné zdravotnické, školské a mládežnické projekty. Na obou stranách makáme na tom, abychom konečně propojili Prahu s Drážďany rychlovlakem. A konečně se nám podařilo dokončit tu zakletou dálnici. Trvalo to 32 let! 🙉 Postavili jsme dvě společná policejní centra a naši i jejich policisté můžou zasahovat do deseti kilometrů na obou stranách hranice. Bojujeme spolu proti pašerákům drog, hlavně pervitinu. Společně pracujeme na ochraně proti povodním. Na vybraných základních školách v Sasku se vyučuje čeština a naše vysoké technické školy spolupracují třeba s Fraunhoferovým institutem, což je největší evropská výzkumná organizace. Taky naše republika a Sasko společně podali žádost o zápis Hornického regionu Erzgebirge / Krušnohoří na seznam UNESCO. No a budeme dodávat české tramvaje do Saské Kamenice.

A teď učitelé. Jak už jsem vám psal, požádal jsem ministra Roberta Plagu, aby zorganizoval setkání s děkany pedagogických fakult. Ve stejném stylu, jako jsem se už potkal se všemi děkany lékařských fakult. Přijeli z celé republiky. Jde o to, že z profese kantora musíme udělat opět prestižní povolání ☝️ Takže jsem chtěl slyšet z první ruky nápady a názory. I děkani to ocenili. Prý nepamatují premiéra, který by se s nimi osobně potkal a chtěl řešit situaci ve školství a postavení učitelů.

Celkem máme u nás devět pedagogických fakult. Jenže třeba na Karlovarsku, Zlínsku, Pardubicku, Vysočině i ve Středočeském kraji chybí. Zaujalo mě, že sami děkani volali po analýze, kde máme jaké učitele a kde naopak chybí, prostě je potřeba zavést registr kantorů, stejně jako se to povedlo spustit Adamovi Vojtěchovi u lékařů 👍 Učitelé by taky měli rádi jiné právní postavení než obyčejný občan. Ale já myslím, že úctu ke kantorovi nevymůže zákon, ale výchova. Rodiče musí přece vést děti k tomu, aby si učitele vážily, ne že je budou doma ještě hecovat. Jsou dneska rodiče, pro které je jejich dítě svaté, geniální a má ve všem pravdu, zatímco učitel má sloužit a pomáhat jim dítě rozmazlovat. Super 🤔 Musíme se všichni snažit, aby se tohle změnilo. Škola má děti formovat a to častokrát znamená tlačit na ně, mít nároky. Někteří rodiče to prostě nechápou.

Každopádně, naše vláda zvyšuje učitelům platy, aby člověk za katedrou nebral míň než člověk za kasou. Od příštího roku 15 procent a do roku 2021 se chceme dostat na průměr 45 tisíc měsíčně. Děkani mi řekli, že platy na vysokých jsou někdy tak nízké, že někteří vysokoškolští kantoři radši odchází učit na střední nebo dokonce základky. To se snažíme změnit.

Tím se dostávám k platům obecně. Ve veřejné sféře stouply za posledních šest let o 61 procent. To je o 77 miliard korun. Psal jsme vám už několikrát, jak zvyšujeme platy sestřičkám. Na příplatcích dostaly víc, než bylo požadováno. A vytvořili jsme prostor, aby zdravotnictví mělo peníze na navýšení platů. Jde tam 20 miliard navíc celkem, a 13 miliard do nemocnic 🏥 Tím, že jsme navýšili poplatky, tak můžou stoupnout platy u sester a zdravotního personálu minimálně o 10 %. 

Myslím, že tahle čísla vás budou určitě zajímat. Když vezmeme roky 2013 - 2019, tak třeba u bezpečnostních sborů stouply platy o 39 procent. To znamená průměrně o 12.262 korun. U učitelů v regionech stouply dokonce o 41 procent, takže o 10.874 korun. Zdravotním sestrám stoupl průměrný plat dokonce o 53 procent neboli 15.018 korun. Pak tady máme zaměstnance v sociálních službách, kteří se třeba starají o staré a nemohoucí lidi. Těm jsme zvedli mzdy o 59 %, to znamená 11.546 korun, podobně si polepšili zaměstnanci v kultuře.

Když vidím tyhle čísla takhle pohromadě, tak si říkám, že jsme odvedli pořádný kus práce 😅 Abychom mohli vůbec platy zvyšovat, museli jsme pořádně zamakat na výběru daní. Ale jsem rád, že moje práce 15 hodin denně a tvrdá práce mých kolegů má tyhle konkrétní výsledky. 

Není to samozřejmě jen o výběru daní, ale i šetření na provozu státu. Mluvil jsme o tom na Českém exportním fóru. 

Chceme sjednotit nejen exportní politiku, ale i propagaci naší země a turismu. Typický příklad, kdy je potřeba do chodu státních institucí vnést selský rozum je CzechTrade, CzechInvest, CzechTourism. To jsou naše zastoupení v zahraničí pro obchod, export, investování, turismus. Bylo by super, kdyby nebyly nesmyslně rozstrkané a nějak by mezi sebou spolupracovaly. Když jsem pracoval v zahraničním obchodu já, tak jsme to obsluhovali přes jednu osobu. Všechno. Že je to správný přístup, mi potvrdili i ve Finsku, kde jsem byl nedávno na návštěvě. Tam mají jednoho velvyslance, který dokáže odprezentovat finským zájemců všechno a zároveň zastupovat naše firmy.

Chtěl bych prostě centrálně dohlížet na problematiku exportu, zastoupení v zahraničí, propagaci cestovního ruchu a koordinaci těchto institucí. 

Schválně jsem nechal udělat analýzu a spočítat, kolik bychom ušetřili, kdybychom tahle naše zastoupení ve světě zracionalizovali a hledali mezi nimi synergie. 130 milionů korun ročně! 😳

Ministerstvo průmyslu a obchodu už má za úkol předložit fúzi zastoupení Czech Tradu a Czechinvestu, a ministerstva zahraničí a ministerstvo pro místní rozvoj mají hledat spojení a synergie mezi Czech Tourism a českými centry a agenturami.

A taky musíme vypracovat jasnou exportní politiku, abychom podporovali jen takové projekty, ze kterých jdou peníze zpátky do Česka.

Co dál? Bylo mi velkou ctí potřást si během fóra rukou s šéfkonstruktérem Škody Favorit panem Petrem Hrdličkou a předat mu cenu Asociace exportérů za jeho celoživotní přínos. Fotku jste už určitě viděli 🚘

Tak, a to je celé. Čeká nás klíčový týden, který rozhodne o tom, jestli vznikne vláda s důvěrou. A hned dva výjezdy do krajů, V4 v Budapešti, kde se potkám i se Sebastianem Kurzem a spousta dalších věcí. Ale samozřejmě nejvíc se těším za vámi do Pardubického a Olomouckého kraje ❤️ Jedem už zítra. Mějte se všichni moc hezky a užijte si zbytek neděle.Čau lidi, měli jste někdy úplně zabitej den v práci? Takové to, když člověk musí řešit naprosté nesmysly, místo aby mohl normálně pracovat? Já jo. Teď v pátek. Mimořádná schůze Sněmovny.

Fakt pecka.

Poslouchal jsem celý den exhibice všech možných poslanců, kteří se konečně mohli ukázat na kameru. Všechno totiž přenáší televize a snad všechny weby. Obrovská sledovanost. Všichni jsme sice tušili, že si naše vláda důvěru udrží, i tak to ale trvalo sedm hodin, než jsme se dostali k hlasování. No, skoro celá normální pracovní doba.

Já ale normální pracovní dobu nemám, takže jsem ten den stihl ještě spoustu dalších věcí. Tedy kromě jedné věci, a to mě fakt štve. Kvůli té „show“ ve sněmovně jsem nemohl být na naší Česko-estonské konferenci Digitální Česko 2018+, kterou organizovala moje pravá ruka v úřadě, paní Tünde, které moc děkuju a na kterou na moje pozvání přijel estonský premiér a troufám si říct, že přítel, Jüri Ratas. Musela mě zastoupit naše paní ministryně průmyslu a obchodu Marta Nováková. Ale o tom až později.

Pokud jste náhodou nesledovali to páteční „pásmo“ ze sněmovny (a vůbec bych se nedivil), tak Vám ještě shrnu, co jsem ve svém projevu řekl já.

Je to jednoduché jak facka.

Dva novináři se pokusili shodit vládu na základě reportáže, která zneužila mého nemocného syna. Lhali, neověřovali, podsouvali, zamlčovali důležitá fakta a ublížili mé rodině. Dokonce i ti, kteří mě nemají rádi a kteří mě nevolili, mi dva týdny píšou že to je fakt už moc, že už to je přes čáru.

I když se ty „objevy“ v reportáži všechny vyvrátily naprosto jasnými fakty během několika dnů, tak poslanci okamžitě po reportáži svolali mimořádku, aby mě odvolali. 

No, nepovedlo se.

Víte, já asi trošku chápu, co je štve.
 
Česká republika je konečně vidět. Od té doby, co byl prezidentem Václav Havel, k nám snad nikdy nejezdilo tolik státníků a politiků jako za naší vlády a tak aktivně jsme se s nimi nepotkávali ani v zahraničí. 

Celá Evropa nám závidí naše veřejné rozpočty a nízké zadlužení. Obdivně o tom teď v sobotu mluvil i rakouský ministr financí. A Rakousku se taky daří dobře 👍

Když na té schůzi vystupovala opozice k zahraniční politice, tak jsem se musel smát. Stačí se podívat na tento víkend, kde a co jsem dělal.

A u nás doma? Česku se daří jako nikdy. Naše ekonomika roste. Jenom letos budeme mít růst HDP o tři procenta. Máme nejnižší nezaměstnanost, investujeme, navyšujeme důchody, navyšujeme platy, předložili jsme skvělý rozpočet. 

Dali jsme slevy na jízdné seniorům a studentům, státní zvýhodněné půjčky na bydlení pro mladé, zvyšujeme dostupnost a kapacity školek a škol. Realizujeme plán digitální státní správy. Stavíme 176,5 kilometrů dálnic a silnic I. tříd a máme připravených 53 kilometrů, a do roku 2021 jich postavíme 210 kilometrů. To jsou věci, které dávají smysl, a kterými se každodenně zabývám.

Budu rád, když si můj projev přečtete třeba na webu iROZHLAS.cz. Popisuju v něm krok po kroku, jak se celá ta pseudoaféra kolem mé rodiny rozvinula a jaké má souvislosti. Dávám do komentářů.

No a teď už zase zpátky k mé práci. Jak jsem už napsal, přijel k nám na moje pozvání estonský pan premiér Jüri Ratas. Vzal jsem ho s celou delegací na večeři do Strahovského pivovaru a po večeři ukázal noční pohled na Prahu. Chvilku jsme se procházeli po Karlově mostě, ze kterého jsme si prohlédli Pražský hrad, Petřín, Národní divadlo a Lichtenštejnský palác, kde bydlel. 

Hned další den ráno jsem ho vzal do krásné Kramářovy vily, odkud je vidět na celou Prahu. Poděkoval jsem mu, že si na mě udělal čas v 7:30 ráno, protože jsem pak musel na to velké show do sněmovny. Bylo to oficiální přijetí za účasti vojáků a státních hymen obou zemí, a bylo to snad nejrannější přijetí, jaké tam kdy kdo absolvoval.

K Estonsku máme blíž, než si hodně lidí myslí. Taky nedávno oslavili 100 let od vyhlášení samostatnosti. Jüri byl primátorem Tallinu a paní prezidentku Estonska Kersti Kaljulaidovou známe s Monikou z Paříže a mluvili jsme s ní už několikrát.

Častokrát máme podobné názory na věci, které se projednávají v Evropské unii. Třeba vnitřní trh a rozpočet. V jejich hlavním městě Tallinu stojí projekt NATO Centrum excelence pro kybernetickou bezpečnost, do kterého přispívá i naše republika a nad Estonskem a dalšími pobaltskými zeměmi patrolují naši piloti. 

Nejvíc jsme si samozřejmě povídali o digitalizaci státní správy, protože Estonci jsou v tomhle daleko před námi. Už jsem psal, že volí přes mobil a daňové přiznání podají do 3 minut. Občanka, registry, vše je automaticky předvyplněné.

S Estonskem si chceme vyměňovat zkušenosti v biomedicíně, biotechnologiích a informačních a komunikačních technologiích. Samozřejmě jsme mluvili i o brexitu, migraci, bezpečnosti, rozpočtu EU a dalších věcech.

V Žižkovské věži pak začala konference Digitální Česko 2018+, kterou moderoval známý ekonom Aleš Michl. Samozřejmě, bohužel, beze mě. Pekelně mě to štvalo, to vám teda můžu říct. Jüri měl projev, po něm vládní zmocněnec pro digitalizaci a ICT Vladimír Dzurilla, který představil náš projekt Digitální Česko a potom národní digitální poradce Estonska Marten Kaevats mluvil o Digitálním Estonsku. Další téma byla kybernetická bezpečnost.

Estonci jsou dávaní za příklad celé Evropě, v tom jak digitalizaci zvládli. Ale skoro nikdo je neviděl 😀 Tak jsem se rozhodl uspořádat tuhle konferenci. Elektronizaci chtějí všichni. Volají po ni občané, podnikatelé, svazy a my jsme se do ní konečně opřeli pořádně.

V Estonsku mají trochu výhodu v tom, že všechno vybudovali od píky, zatímco my se musíme vypořádat s šíleným dědictvím minulosti, složitostí a nedostatečností zákonů, které na elektronizaci nepamatovaly. Máme teď ale historicky první šanci udělat velký pokrok. Technologický svět se posunul, máme nové výzvy v podobě umělé inteligence, a to ještě dneska nikdo neví, co v budoucnu udělají kvantové počítače a jejich výkon.

Začali jsme jmenováním vládního zmocněnce a díky němu už máme vládou schválenou koncepci s 15 hlavními cíli a 115 dílčími, aby se digitalizace posunula jako celek, komplexně. To naše Digitální Česko ale nejsou jen řeči o budoucnosti. Už za sebou máme první úspěšné projekty, jako je Portál občana, změny v distribuci dokladů, elektronické občanské průkazy, eRecept a další.

A další projekty jsme rozběhli, třeba digitalizace stavebního řízení a portál stavebníka, online finanční úřad, online portál ministerstva práce sociálních věcí, eLegislativa, eSbírka, eJustice. Máme připravený věcný záměr a plán pro digitalizaci zdravotnictví, digitální technickou mapu. Díky propojenému datovému fondu budeme po občanech chtít jejich data jenom jednou a pak už si je stát bude efektivně sdílet a využívat.

Byla to skvělá akce a myslím, že Jüri si taky užil Prahu. Po konferenci zajel ještě na Olšanské hřbitovy uctít památku československých legionářů a pak si prošel Staroměstské náměstí, Karlův most, Lennonovu zeď, Hrzánský a Valdštejnský palác a další krásy. Poslanci mi aspoň dovolili na 30 minut opustit Sněmovnu, abych se s ním rozloučil.

Hned další den jsem letěl na zahraniční návštěvu zase já. Ve Vídni jsem měl setkání s předsedou představenstva a generálním ředitelem společnosti Erste Group panem Andreasem Treichlem a potom večeři na Spolkovém kancléřství se Sebastianem Kurzem a jeho přítelkyní, dále s předsedou sněmovny Sobotkou a ministrem financí, oba s manželkami.
 
Bylo to moc přátelské. S přítelkyní rakouského premiéra se známe s Monikou ze Salzburgu, kde jsme se v srpnu seznámili. Sebastian ví, že miluju Kaiserschmarrn, Císařský trhanec, tak jsme ho měli na dezert.

Byla to skvělá příležitost, jak probrat v neformální atmosféře pár důležitých věcí. Tak třeba Rakušané musí nejpozději do roku 2020 vyřadit jejich cvičná a hlídková letadla. U nás se zase rozjela výroba zbrusu nového Aera L-39NG. Vždyť naše země vyprodukovala letadel tohoto typu úplně nejvíc na světě. Máme nejen tradici, ale i skvělý poměr ceny a výkonu. Chceme rakouské přátele přesvědčit, že naše nabídka je nejlepší ze všech, o kterých teď uvažují.

Se Sebastianem jsme mluvili samozřejmě i o tom, co trápí každého Čecha, který se kdy snažil dostat do Rakouska autem.

Dálnice. Co jiného.

Mluvili jsme o koridoru Praha-Vídeň, který má vést přes Jihlavu, Znojmo, Hatě a Hollabrunn a koridoru Vídeň-Katovice přes Grosskrut, Břeclav, Přerov a Ostravu. Probírali jsme, jaké kroky naše vlády na svých stranách hranice podnikají, například můj boj za obchvat Břeclavi.

Po večeři jsme šli s Monikou na úžasný koncert. Hrála Česká filharmonie ve Vídeňském Hudebním spolku. Pak byla recepce, kterou organizovala naše energická velvyslankyně, bylo tam vícero rakouských politiků a firem a samozřejmě i Češi, kteří žijí ve Vídni a mají k naší zemi vztah, taky náš ministr zdravotnictví Adam Vojtěch, kterého pozval jeho rakouský protějšek, i náš hejtman Vysočiny Jiří Běhounek. Přiletěli jsme v jednu, šel jsem spát ve dvě, vstával v pět 😳

Pak v Blesku článek, že málo spím. No jo. Zamlada jsem spal i 12-14 hodin a máma mě chodila poslouchat, jestli dýchám. Teď bych taky rád, ale zatím to nejde.

No a dneska už vám tohle píšu z Bruselu. Museli jsme čekat ve vzduchu, protože nad letištěm bylo přeplněno. Při návratu jsme zase čekali půl hodiny kvůli mlze.

Z belgického letiště Abelag jsem jel rovnou do budovy Europa, kde na Evropské radě vystoupil předseda Evropského parlamentu Antonio Tajani. Po něm přišlo zasedání Evropské rady k brexitu a jednání s paní premiérkou Mayovou. Jsem sice rád, že jsme to schválili, ale znova říkám, že brexit není výhra ani pro jednu stranu. Teď je to na britském parlamentu. Každopádně hlavní vyjednavač Michel Barnier a jeho tým odvedl obrovský kus práce a já jim za to poděkoval. Jeanu-Claudeovi Junckerovi jsem předal svůj dopis ohledně limitů životního prostředí na splavnost Labe, kde nám chybí dostavět asi 10 kilometrů.
 
Se španělským premiérem Pedrem Sánchezem jsem probral jeho názory na vztahy mezi Marokem a EU a taky migraci před mojí cestou do Maroka, poletím tam začátkem prosince.

Koukám, že končím čtvrtou stranu a ještě jsem se pořádně nedostal k tomu, jak můj týden vlastně začal.

Určitě jste si všimli, že poslední dobou dáváme spoustu energie do podpory vědy a výzkumu. Pokud si naše země chce udržet současný hospodářský růst, nesmíme polevit v inovacích. Proto posiluji úlohu vládní Rady pro výzkum a vývoj, proto navštěvuji každý týden nějaké špičkové vědecké centrum a proto propaguji náš výzkum v zahraničí. Současně se tím i sám učím.

V pondělí jsem třeba navštívil jedno z nejvýznamnějších center základního výzkumu v ČR, Ústav organické chemie a biochemie Akademie věd České republiky. Ústav dosahuje světové úrovně hlavně v nalézaní a vývoje nových léků. Asi nejznámější ikonou se stal profesor Holý, jehož objevy vytvořily základ pro léčbu AIDS nebo žloutenky typu B. Na jeho příkladu je vidět, jaký význam má základní výzkum. Nejenže se podařilo objevit řadu látek, které léčí miliony lidí na celém světě, ale díky jeho objevům získává jeho mateřský ústav ročně na licencích víc než tři miliardy korun. Úžasné výsledky, velký respekt!

Ve středu jsme s ministryní průmyslu Martou Novákovou a místopředsedou vládní Rady pro výzkum a vývoj Karlem Havlíčkem navštívili Bavorsko. 
 
A co je v Bavorsku, to ví každý kluk.
 
Samozřejmě BMW!!!
 
Nejmodernější výzkumné centrum v Mnichově, kde nás přijal šéf celého koncernu Harald Krueger a kde nám ukázali, jak pokračuje vývoj autonomních vozidel.

Při té příležitosti jsme jednali i o významné investici BMW v Sokolově, kde tahle úžasná firma vytvoří vůbec první testovací polygon mimo Německo, futuristický areál čítající 100 km zkušebních tratí, kde se budou testovat a simulovat různé druhy dopravních situací a vyvíjet nejnovější systémy pro autonomní řízení. Domlouvali jsme zapojení naších výzkumníků i zakládání společných start-up firem.

Cestou z Mnichova jsme se zastavili v Ambergu, kde Siemens provozuje jeden z nemodernějších závodů 4.0 na světě. Nevzpomínám si, kdy jsem naposled viděl takovou míru robotizace koncentrované v jedné malé fabrice. I když slovo „fabrika“ se v tomto případě fakt nehodí. Obsluha strojů se pohybuje v bílých pláštích a s tablety v rukou na dálku ovládají chod veškeré technologie.

Zajímavé je, že za posledních 30 let se díky tomu zvedly výnosy ČTRNÁCTINÁSOBNĚ, aniž by se stav zaměstnanců změnil!!!

Průmysl 4.0 je skvělá inspirace, o které každý u nás doma mluví a my ji chceme s panem Havlíčkem zrealizovat a promovat zároveň s duálním systémem, čili větším propojení studentů s praxí. 

Inspirace mě čekala i následující den, kde jsme ve čtvrtek přijali s Karlem Havlíčkem první dámu vědy Státu Izrael Ornu Berry. Laureátka řady světových cen, bývalá hlavní vědkyně jedné z nejinovativnějších zemí světa a taky podnikatelka, která propojuje vědu s byznysem, mě nadchla.

Klidně, ale velmi přesvědčivě nám sdělila, v čem spočívá izraelský zázrak inovací, jak uchopit podporu nadějných lidí na univerzitách, jak zapojit zahraniční investory, aby nedocházelo pouze k vysávání mozků nebo jak podporovat pokročilé technologie. Tou nejlepší zprávou na závěr je to, že paní Berry přijala naší nabídku a stala se členkou Mezinárodní rady vládní Rady pro výzkum, vývoj a inovace!

Opravdu důležitá návštěva přijela z Číny. Na Úřadu vlády jsem přijal čínskou vicepremiérku paní Sun Chunlan. Je to nejvýše postavená žena v Číně. Navázali jsme na moje jednání s čínským premiérem Li Kche-čchiangem v Sofii. Paní vicepremiérku jsem požádal o to, aby Čína otevřela českým firmám větší prostor v dovozu, protože je pro nás druhý největší importér, ale v exportu je u nás až na 18. místě a negativní bilance je 19 miliard dolarů, což je víc než 400 miliard korun. Což se mi tedy strašně moc nelíbí.

Proto chci podporovat české firmy, velké i malé, aby byly úspěšné na čínském trhu. Aby tam vyvážely své výrobky a nabízely své služby. Požádám ministryni obchodu a průmyslu, aby udělala detailní analýzu dovozních a vývozních položek s Čínou.

V čem jsme jedineční, je naše postavení v rámci zemí V4. Právě k nám jezdí nejvíc čínských turistů. Loni to bylo půl milionu, letos to vypadá, že jich bude ještě o 150 tisíc víc. Taky máme ze všech zemí V4 největší investice. Do Prahy létají přímé spoje hned ze čtyř čínských měst!

Plánujeme, že příští rok spolu zasednou čeští a čínští ministři a začnou rozvíjet strategické partnerství, které před třemi roky podepsal náš pan prezident Zeman s panem prezidentem Si Ťin-pchingem.

Čína svůj trh se pomalu otvírá našim firmám. Kromě ŠKODA Auto, RAVAK, FABky a různých dalších technologických firem si tam místo vydobyl Pilsner Urquell nebo třeba AERO Vodochody se svým letadlem L410. Pořád ale naše firmy naráží na spoustu překážek. Naše vláda se jim to bude snažit co nejvíc usnadnit. Určitě chceme být příští rok partnerskou zemí na China International Import Expo, kde by se naše firmy mohly pořádně představit místnímu trhu.

V týdnu jsme měli i tripartitu. Probrali jsme spoustu věcí, od boje proti suchu nebo kůrovci, problémy vodního hospodářství, stav čerpání fondů EU, digitální agendu, no nebudu vás tím úplně zatěžovat.

Bylo pro mě velkou ctí promluvit na velitelském shromáždění Armády ČR, na které mne pozval pan náčelník Generálního štábu, armádní generál Aleš Opata. Je to pro naši armádu nejdůležitější akce roku, na které se představují hlavní úkoly na další období.

Začátek projevu jsem věnoval našim čtyřem vojákům, kteří letos padli v Afghánistánu. Jsou to hrdinové. Čtyři roky se nám taková tragédie vyhýbala, takže možná někteří lidé na Facebooku zapomněli, co práce vojáka obnáší. My svoje spojence neopouštíme a z boje neutíkáme. Vždyť bez hrdinství a ochoty položit život by ani nevznikl náš samostatný stát. Budu rád, když si můj celý projev přečtete v komentářích.

Tak a končím pátou stranu a ještě jsem nezvládl napsat ani polovinu. Trochu zrychlím.

Vystoupil jsem na Občanské bezpečnostní komisi, což je nezávislý občanský spolek, který dohlíží nad provozem jaderné elektrárny Dukovany.

Samozřejmě je zajímá plán výstavby nových bloků, které mají nahradit ty, kterým končí životnost v roce 2035, a co to bude znamenat pro region. Takže jsem zajel na zámek Valeč na Třebíčsku. 

Tam jsem se, na pozvání občanské iniciativy, zúčastnil diskuse s paní Danou Drábovou, tu určitě znáte, taky s paní ministryní Novákovou a Danielem Benešem, šéfem ČEZu. Šel jsem tam vysvětlit nesmysly a tvrzení vytržená z kontextu některých médií, že jsme měli údajně rozhodnout o prodloužení životnosti jaderné elektrárny Dukovany, což není pravda. Padlo to ze strany ČEZu při našem jednání na Úřadě vlády jako ALTERNATIVA.

Na jednání na Vysočině jsem jasně vyzval ČEZ, aby postavili nový jaderný blok v Dukovanech a že stát je ochoten poskytnout garanci za finanční zdraví dceřiné společnosti ČEZu, na kterou by měla být zorganizována soutěž. Soutěž na dodavatele technologie a financování, anebo joint venture, a stát poskytne tuto garanci jako druhý v pořadí za ČEZem. Tím jasně vyjádříme naši podporu jaderné energetice. 

Zároveň jsem se veřejně podivoval nad tím, že ČEZ v minulosti, když organizoval tendr na Temelín, ho nedokončil a proč nerozhodl o výstavbě jaderných bloků už v roce 2008, když tvrdil, že bude nedostatek elektřiny, a začal místo toho stavět kapacity uhelných elektráren, plynové elektrárny, a vydal se za dost málo návratnými investicemi do zahraničí.

Vystoupil jsem na Konferenci zaměstnavatelských a podnikatelských svazů v ČR, kde jsem řekl, že ekonomika letos znova poroste. Ten růst o 3 procenta HDP fakt není málo, když si vezmeme, že v posledním čtvrtletí ekonomika eurozóny stagnuje a dokonce německá průmyslová výroba klesla o 0,3 procent.

Jako vláda se snažíme, aby bylo podnikatelské prostředí u nás stabilní, neděláme žádné velké zásahy do daňového systému nebo odvodů sociálního a zdravotního pojištění. Zavedli jsme EET, které zásadně narovnalo podnikatelské prostředí, zavedli jsme kontrolní hlášení, která stejně zásadně omezilo daňové úniky. A chceme si posvítit i na daňové úniky velkých korporací. Třeba zavést reportovací povinnost pro korporace, které si vyplácející větší podíly na zisku do zahraničí.

Pozvali mě taky na Odborový svaz zdravotnictví a sociální péče, kde jsem měl krátký projev a relativně dlouho odpovídal na otázky.

S ministrem Adamem Vojtěchem jsme měli už nespočet setkání s odboráři a podmínky práce našich sester, lékařů i pomocného personálu znám do detailu. Jen v příštím roce půjde do zdravotnictví o 23 miliard navíc. Nejvíc si polepší sestřičky, kterým půjdou platy nahoru o 7 procent a ještě dostanou navíc každý měsíc 5000 korun za práci ve směnách.

V osm večer mě čeká galavečer ČESKÁ HLAVA. Budeme předávat ceny pro nejlepší české vědce, techniky a studenty vysokých škol. Nechci přijít pozdě, takže se vrhám na vaše otázky tady na Facebooku. 

Mějte se moc hezky a dík, že jste se mnou. Vážím si toho.Čau lidi, viděl jsem se s Ester. S jakou? No jakou asi. Ledeckou. Je to skvělá, usměvavá a strašně spontánní holka. A taky s Martinou Sáblíkovou. Kecali jsme chvilku v hospodě na Staromáku. S Ester dorazil i její táta Janek. Povídali jsme si, že by to chtělo postavit krytou halu na slalom, kde se dá trénovat celoročně. Třeba v Německu takové mají. Co mě fakt pobavilo, že o Ester napsal jeden redaktor, že je namyšlená. Prý se nechce bavit s novináři 🙈

Když jsme u té novinařiny, tak jste si všimli, jak někteří redaktoři v poslední době píšou o Generální inspekci bezpečnostních sborů, tedy o GIBSu. Prý jsem ve střetu zájmů, když se zajímám o hospodaření GIBSu. Já vás tady nebudu otravovat elaborátem, na který podle mě ani nejste zvědaví. Vyřeším to jednou větou:

O naší stížnosti v kauze Čapí hnízdo rozhoduje státní zástupce, takže s Generální inspekcí bezpečnostních sborů to nemá nic společného, jak se někteří novinářští aktivisti snaží spekulovat.

Udělal jsem kvůli tomu i mimořádnou tiskovku, kterou jsem dal i sem na Facebook. A na ní jsem bohužel musel práci novinářů tak trochu suplovat. Nikdo vám totiž doteď neřekl, co to GIBS vlastně je a proč vůbec existuje. Doteď o tom tradiční politici a někteří novináři schválně mlčeli, aby mohli bít na poplach na "obranu demokracie." Tady to máte fakt v krátkosti, překvapí vás to:

Takže se teď podíváme zpátky do minulosti na to, jak to ve skutečnosti bylo s GIBSem. Leoš Mareš Live mi promine, že jsem si půjčil jeho hlášku. Tak jdem na to.

Rok 2010. Pamatujete si, co se tehdy dělo? Jo, ve vládě byla ODSka a Věci veřejné. Příšerná doba. No a tyhle dvě strany se hádaly o odvolání tehdejšího policejního prezidenta Oldřicha Martinů, protože byl prý loutka ODS. Chtěly mít vliv na policii. Obě. Takže se hádaly do krve a byla z toho politická krize. No a tehdy Ivan Langer (to je ten pán, co zlikvidoval finanční policii), přišel na nápad přidat k Inspekci ministra vnitra ještě jeden orgán. Aby taky něco měl, protože ministerstvo vnitra měly pod sebou Věci veřejné. Ten orgán pojmenovali Generální inspekce bezpečnostních sborů, zkráceně GIBS, a díky němu zůstala ODS kontrola nad policií, i když ji pod sebou měly VVčka. Tehdy o tom psalo hodně novinářů, třeba tady bit.ly/Martin-Fendrych-v-Tydnu.

Shrnuto podtrženo: GIBS vznikl, protože dvě partaje bojovaly o moc nad policií. A já jsem se teď jako premiér začal ptát, logicky, protože za GIBS jsem odpovědný, tak se ptám: jak ten orgán vlastně hospodaří s vašimi penězi. Sám interní audit GIBSu mluví o pravděpodobném porušení zákona o veřejných zakázkách, a proto jsem požádal ministerstvo financí, aby jeho hospodaření prověřil. Pro zajímavost, GIBS vznikl 1.ledna 2012 a Nejvyšší kontrolní úřad ho od té doby nikdy nekontroloval.

Střih. Sobotkova vláda. Když byl premiérem pan Sobotka, poslalo mu Vrchní státní zastupitelství v Olomouci velice závažný dokument k osobě ředitele GIBSu. To když se stane, tak premiér musí konat. Podřízení premiéra dokonce napsali návrh textu kázeňského řízení. Jenže pan premiér ho odmítl zahájit. Dokonce se ztratil dokument, kterému se říká "referátník", a to s jeho podpisem i podpisy jeho podřízených. Prostě se stalo něco podobného, jako s většinou dokladů k privatizaci OKD za jeho ministrování na ministerstvu financí. Zmizely.
 
K tomu si vemte, co se o šéfovi GIBSu panu Michalovi Murínovi ví oficiálně: že se potkával s lidmi, kteří účelově stíhali podnikatele a připravili je o majetek. A taky tito lidé spolupracovali s pražskými kmotry. A že jeho samotného vyslýchala policie kvůli úniku informací v kauze Bereta. Trošku děsivé, nemám pravdu? No, a já chci vyšetřit to hospodaření. Protože já konám a za GIBS jsem odpovědný. Nepodléhá ministerstvu vnitra, ale přímo premiérovi.

Takže já konat budu. 

Svolal jsem na 8. března v 7 ráno k záležitosti GIBSu Bezpečnostní radu státu a to hlavně proto, že vícero státních zástupců včetně nejvyššího státního zástupce Pavla Zemana nejsou s prací GIBS spokojení. A taky Ministerstvo spravedlnosti mělo ke zprávě GIBS za rok 2016 vícero připomínek. Potom 15. března půjdu na Výbor pro bezpečnost a požádám o schůzku s nejvyšším státním zástupcem. Pana Michala Murína zatím neodvolávám z funkce, jak píší někteří novináři. Řekl jsem mu, že nemá moji důvěru, protože to, co obsahuje ten dokument Vrchního státní zastupitelství, je skutečně skandál.

Víte, někteří politici ještě pořád nepochopili, že ANO je protikorupční hnutí. Neustále mě interpelují, jestli mi nejde o to získat nad policií větší moc. Ne, dámy a pánové, mně jde o to, aby státní správa fungovala transparentně a ve prospěch občanů. Bojujeme teď s korupcí na všech frontách, hlavně ve zdravotnictví. Schválně si přečtěte zprávu Evropské komise 2013 o korupci v EU, píše se tam, jak české zdravotnictví ovládá nějaký pán napojený na ODS. K tomu Česká pošta, která je v rozkladu a ztrácí trh, hospodaří netransparentně a špatně platí zaměstnance. Ovládají ji lidi za generálním ředitelem. No, a pošťačkám, které berou 14 tisíc měsíčně, lidi nadávají, protože balíky chodí pozdě. Takže jsme vyhlásili výběrové řízení na nového ředitele. OTEVŘENÉ výběrové řízení 👍 Zkusíme vybrat nejlepšího kandidáta. Děláme to stejně jako u CzechInvestu. Tam předtím ředitele dosadil ministr průmyslu za ČSSD bez výběrového řízení. My jsme výběrové řízení udělali a přihlásilo se nám 22 uchazečů. Doufám, že u Pošty jich bude ještě víc.

A taky jsme na vládě schválili navýšení důchodů. Snad vás ta zpráva neminula. Je to nejvyšší meziroční navýšení v historii České republiky 🚀 Zvýšíme je až o 918 korun měsíčně, čili až o 11 tisíc ročně. A seniorům nad 85 let přidáme dokonce 1000 korun měsíčně 👴🏻 Náš cíl je, aby průměrný důchod do čtyř let stoupl na 15 tisíc. Taky připravujeme důchodovou reformu, která přinese třeba samostatný důchodový účet. Naši senioři si zaslouží lepší život.

A teď moje klasická zkratka, co jsem přes týden ještě řešil:
Jednal jsem s tripartitou, domluvili jsme se na příštím zasedání, budeme tam řešit důchody, eurofondy, přípravu prioritních dopravních staveb, budoucnost mýtného systému, 8. března ministerstvo dopravy otevírá obálky, řešil jsem rychlovlaky Praha-Brno 🚄  je neuvěřitelné že do roku 2013 s tím nikdo nic neudělal, teď už máme jasný plán, akorát ohledně studie na trasu Praha-Brno je problém na Úřadu pro ochranu hospodářské soutěže. Stále řešíme novelu služebního zákona, novelu zákona o dani z příjmů. Chceme drobným podnikatelům snížit a zjednodušit administrativu. Dohodl jsem se s Uber na schůzce, abychom projednali podmínky za kterých mají u nás podnikat 🚖 Není pravda, jak psala některá média, že je vyhazujeme z ČR, jen je důrazně žádáme, aby respektovali zákony. Technologiím fandíme. Byl jsem na slavnostním vyhlášení podnikatelů roku. Už popáté. Je skvělé, kolik máme schopných podnikatelů, kteří tady zaměstnávají lidi a platí daně. Dál jsme řešili financování regionálního školství. 

Podařilo se nám vybojovat pro české kamioňáky výjimku z evropské novely o vysílání pracovníků 🚚 To byla taková ta s odpuštěním buzerace, jak policajti třeba v Německu nebo Francii mohli zastavovat naše řidiče a vyptávat se jich, kolik berou 👮

Musím už končit, za hodinu sedáme na Hlaváku s našimi ministry do vlaku a vyrážíme směr Hulín. Slíbil jsem vám, že si budete moct popovídat se mnou i celou vládou naživo. A je to tady. Zlínský kraj, pak Liberecký a Ústecký. A chci mluvit s každým z vás! 🤓Čau lidi! Tohle je Daniela Rybářová z Karlových Varů. Napsala mi, že chce se mnou točit Kavárnu, protože to prý chce ženskou 🤓 A pak se mě zeptala, jestli náhodou nejsem diktátor. Vydáme už dneska, tak se koukejte.Čau lidi, kolegové mě strašně štvou. Pořád otravujou, abych to týdenní hlášení nedělal tak dlouhý, prý se to na mobilu nedá učíst. Lepší chvíli si nemohli vybrat, fakt. Tenhle týden jsem měl tři celodenní výjezdy. Viděl jsem to nejlepší, co se českému národu podařilo vytvořit. A taky to nejhorší, kam může člověk spadnout. Takže tady to máte.

Všechny děti se na základce učí o Národním muzeu a Národním divadle. Všichni ze světa, kdo jedou do Prahy, je mají na seznamu, co určitě musí vidět. Takže jsem vzal ministra kultury Ilju Šmída a vyrazili jsme na obchůzku po těch nejdůležitějších pražských památkách. Chtěl jsem vidět na vlastní oči, jak na tom ty symboly české kultury jsou.

Začali jsme v Národním muzeu nad Václavákem. Jak víte, je zavřené a opravuje se už sedm let. Pan ředitel Michal Lukeš nás ale ujistil, že stihnou aspoň částečně otevřít 28. října. Budeme slavit 100 let vzniku našeho státu a 200 let od založení muzea. Bylo úžasné prohlédnout si muzeum zevnitř. Štukatéři, restaurátoři a spousta dalších umělců a řemeslníků odvádí dokonalou práci. No a zvenku dostane muzeum světlou fasádu. Bude z něj fantastická nová dominanta Václavského náměstí. Hlavní je, že díky rekonstrukci bude pro veřejnost přístupných mnohem víc místností.

Pak vedle do Státní opery. Tam začaly opravy teprve minulý rok. Je potřeba dát do pořádku snad úplně všechno, jak to u starých budov chodí - od sanace vlhkosti, elektřiny až po točnu na jevišti. Hotovo bude příští rok.

Nová scéna Národního divadla. Mají naplánovanou obnovu za 700 milionů korun, plus chtějí v Karlíně vybudovat sklad a dílny za miliardu. 

A pak jsme se šli podívat na jednu velkou ostudu, kterou chci co nejdřív napravit. Invalidovna. Tenhle barokní unikát na kraji Karlína dlouhodobě chátrá. Podepsaly se na něm i povodně 2002. Přitom na celém světě stojí jen dvě takové budovy: u nás a v Paříži. Invalidovna má uvnitř neskutečnou atmosféru, kterou využívají i filmaři. Dokonce tady točil i Orlando Bloom z Pirátů z Karibiku! Rekonstrukce bude za miliardu, ale díky tomu nejen zachráníme světový unikát, ale taky vyroste další lákadlo pro turisty i jinde než v centru Prahy.

Končili jsme ve Veletržním paláci. Chtějí vypsat mezinárodní architektonickou soutěž na rekonstrukci. Cena? Odhad tři miliardy. Díky ní se z téhle budovy stane centrum Národní galerie. Stavět by se mohlo začít kolem roku 2021. 

Na tyhle místa budou chodit davy návštěvníků. Sem budou mířit školní exkurze z celé republiky, tady budou moct načerpat inspiraci lidi bez rozdílu věku. Musíme je uchovat pro další generace. Jejich hodnota je nevyčíslitelná, i jako symbolů. Peníze najdeme. Jsou to velké částky, ale naše vláda si pohlídá, aby za ně dostali návštěvníci maximum.

A taky pořád doufám, že kromě oprav historických památek, postavíme v Praze i něco nového a odvážného. Třeba jako mají světoznámou operu v Sydney nebo Guggenheimovo muzeum v Bilbau.

Pak přišel výjezd do Libereckého kraje. V 6:15 ráno byl sraz s ministry před Strakovkou, jelo se autobusem. Připadali jsme si zase tak trochu jako na školním výletě - Klára Dostálová měla narozeniny, tak jsme je během cesty oslavili. Říkala, že by si jako dárek přála navýšení peněz na dotační programy, třeba 350 milionů na demolice zchátralých objektů. Nemohl jsem jí samozřejmě zklamat, když měla ty narozky. Další den už jsme to projednávali na vládě.

V 7:30 jsme dorazili do Ralska, kde nás hejtman Martin Půta přivítal chlebem se solí a - hruškovicí! Tahle super ostrá pálenka z Křižan byla teda pěkná rána do hlavy takhle po ránu. Když nám ji hejtman podával, zahlásil na ministryni financí Alenu Schillerovou: "Spotřební daň je odvedená!"

Stáli jsme uprostřed bývalého vojenského prostoru Ralsko. Zarazilo mě to. Vypadá to tu jak v říši duchů. Musíme to celé vyčistit, zbourat 175 baráků, vybudovat úplně novou silnici za 300 milionů. Jen na ty demolice je potřeba 10 milionů za rok. Peníze určitě přidáme. Vždyť Ralsko má ohromný turistický potenciál, nádhernou nedotčenou přírodu a kulturní historii, která sahá až do mladší době kamenné. Potřebujeme ale vybudovat infrastrukturu.

Silnice? Chybí všude. Dostal jsem do ruky petici za dostavění obchvatu České Lípy. Stavba začala už v roce 2008, ale tehdejší ministr dopravy Vít Bárta ji o dva roky později stopnul. Jenom to zastavení přišlo na hromadu peněz. Dokonce možná víc, než kdyby obchvat dokončili. Takže dneska projede skrz Českou Lípu 40 tisíc aut a kamionů. Každý den. Městem, které má 37 tisíc obyvatel. Jasně, že jsem petici za dostavění obchvatu taky podepsal. Dan Ťok slíbil, že stavba dostane výjimku, díky které se všechny přípravy zrychlí. A taky se sejdu 27. března s panem Miroslavem Patrikem z Dětí země. Protože právě oni blokují většinu staveb potřebných pro lidi. Mám mu toho hodně co říct. Ale chci si ho hlavně vyslechnout.

Stejně jako během každého výjezdu jsme se podívali na stav nemocnic, škol, musíme se potkat s Poláky, kteří na své straně hranice chtějí rozšířit těžbu uhlí a celý Frýdlantský výběžek by kvůli tomu mohl přijít o vodu. Samozřejmě jsem nemohl vynechat Harrachov, kde potřebují 500 milionů na rekonstrukci legendárních skokanských můstků. Tenhle sport tu má tradici od 19. století a žádný takový areál jinde v Česku nemáme. Podobných skokanských můstků je ve světě jen pět. Musíme se dohodnout, jak stát pomůže, a taky musíme vyřešit majetkové vztahy v areálu.

Hned další den jsme měli jednání vlády, a z toho vám napíšu jen pár bodů, abych aspoň trochu šetřil místem: třeba, že Alena Schillerová našla úspory ve výdajích státních institucí za 8,5 miliardy korun. Půjdou samozřejmě hlavně na opravy silnic, protidrogovou politiku, zmírnění škod způsobených suchem a mrazem, jízdné pro seniory, děti a studenty. Řešili jsme i spolupráci s BMW. Chtějí vybudovat vývojové a testovací centrum na Sokolovsku. Přineslo by stovky nových pracovních míst.

No, a konec týdne jsem zase věnoval hodně smutnému tématu: drogové závislosti. Vydali jsme s kolegou Jindřichem Vobořilem, který dělá národního protidrogového koordinátora, do všech druhů zařízení, kde pomáhají drogově závislým: od těch, kde vyměňují jehly, až po doléčovací centra pro matky s dětmi. Chtěl jsem vidět, jak to vlastně funguje, kolik to stojí a co je potřeba, aby byla léčba závislosti u nás ještě efektivnější. Je trošku smutné, že jsem první porevoluční premiér, který takovou cestu podnikl. A viděl jsem toho fakt hodně. Mluvil jsem s personálem i s klienty. A místy mě z toho mrazilo.

Někdy dostávám vzkazy, proč vlastně stát do léčby drogových závislostí investuje, někdo mi dokonce napsal, že by se "feťáci měli nechat chcípnout." No, přátelé, drogy likvidují celé rodiny a ohrožují i děti. Musíme se tomu věnovat. Kdybychom to brali i jenom přes peníze, tak každý vyléčený člověk znamená úsporu peněz pro stát. Jeho léčba je totiž vždycky levnější než ekonomické škody, které svým jednáním napáchá, kdybychom mu pomocnou ruku nepodali.

Viděl jsem kontaktní centrum. Největší v Praze. Závislí si tam chodí měnit jehly. Někoho možná naštve, že dostávají jehly zadarmo, aby mohli fetovat dál. Jenže tohle zařízení je určené pro lidi, kteří jsou ve fázi, kdy prostě nezvládají přestat užívat drogy. Jasně, je to hrozné, ale díky vyměňování jehel máme v Česku jeden z nejnižších výskytů AIDS mezi těmi, kteří si píchají. A mimochodem: léčba jednoho člověka s AIDS stojí milion ročně.

Pak jsem se šel podívat na substituční léčbu. To už je pro lidi, kteří mají vůli přestat s heroinem. Dávají jim místo něj metadon. V každém kraji bychom takové centrum potřebovali. Náklady na tuhle substituční léčbu jsou 63 tisíc ročně na jednoho člověka a to včetně poradenství s psychologem a adiktologem.

Zajel jsem i do terapeutické komunity Magdaléna v Mníšku pod Brdy, kde se lidi po detoxu znovu učí běžné návyky. Dal jsem si s nimi i skupinové sezení. Zuli jsme se a sedli do kolečka. Celkem šest lidí. Mezi námi byla mladá holka, která brala od patnácti let, protože ji doma týrali, její kamarádka spáchala sebevraždu. Všichni říkali, že se tam cítí jako doma, konečně jako rodina, a že je to pro ně motivace mít vlastní rodinu. Provoz takového centra stojí 36 milionů ročně. Průměrný plat terapeuta je 20 tisíc hrubého.

Prohlédl jsem si i doléčovací centrum pro matky s dětmi. Typická klientka je žena 30 plus, která 10 až 15 let brala drogy, má dluhy, nemá partnera a je pro ni skoro nemožné sehnat práci. Děti tady jsou naštěstí zdravé, bez nějakých postižení, jen občas hyperaktivní. Je zajímavé, že třeba alkoholičky častokrát postižené děti mají. Bohužel tahle zařízení nikdo nechce sponzorovat, žádný mecenáš s tím nechce být spojovaný. Přitom je tady šance celé rodiny na návrat do normálního života. Musíme pomoct, prostě musíme.

Samozřejmě závislost neznamená jen drogy. Stejně hrozný je i hazard. Šel jsem se podívat do centra, kde se léčí gambleři. Lidi mají někdy představu, že to jsou nějaké trosky na okraji společnosti. Omyl. Typický klient tohoto centra je muž mezi 36-38 lety, který má práci, kvalifikaci, vzdělání a hraní tají. Vede tenhle dvojí život klidně pět nebo deset let. Do centra přichází, až když se mu začne hroutit život. Takovým tady říkají milionáři, protože mají dluhy kolem milionu a nahánějí je věřitelé. Kromě klasického poradenství dostanou i právní poučení. Je to stejné jako s alkoholem. Když chce člověk přestat chlastat, musí se držet dál od flašky. V případě hraní se musí klient držet dál od peněz. Nejlíp, když začne celou kasu držet manželka. 

Hrozně si vážím lidí, kteří závislé léčí a pomáhají je vracet do normálního života. Aby to fungovalo ještě líp, je potřeba dalších 100 milionů korun do projektů včetně 36 milionů korun na platy zaměstnanců v protidrogové prevenci. Udělám pro to maximum.

No super, slíbil jsem vám na začátku, že budu stručnější a koukám, že už jsem na konci čtvrté strany. A to jsem vyhodil dvě třetiny věcí, které jsem vám chtěl původně napsat. Tak sorry :-) A pište mi!Čau lidi, řešíme teď na farmě strašné dilema 😱 Dostali jsme se ženou před rokem páreček pávů jako svatební dar. Ale jsou chudáci zavření v kleci. Tak bych je už rád pustil ven. Vím, že na Konopišti se normálně prochází mezi lidmi, ale zase známý mi říkal, že u nich jeden sameček dokloval hostům auta, protože se viděl v odraze a myslel si, že mu přišla konkurence 😂 Taky jsou prý schopní pěkně zadělat trávu. Takže prosím vás, kdo máte s pávy zkušenosti nebo aspoň nějakou knížku o nich, napište mi do komentáře 👇

Naše výjezdy po krajích mají takový úspěch, že kolem nich vznikají fórky. Třeba několik Brňáků udělalo anketu, co všechno by ještě po naší vládě chtěli. Z těch jejich dvaceti požadavků mě zaujalo hlavně metro v Brně do tří let (můj oblíbený komentátor Jindřich Šídlo to dokonce silně prožíval na Twitteru, když na tenhle nápad přišla řeč), každou středu lízátka zdarma, mír ve světě, nové kolo, ale hlavně koblihy s malinovou příchutí. No nevím, meruňková je klasika 😋 Asi bych u ní zůstal. Je vidět, jak se z té naší koblihy stal obří symbol. I když teda už druhý rok místo ní rozdávám knížku. Rozebrali jste si jí 300 tisíc kousků, a přesto pořád spousta lidí myslí na koblihu - hlavně ti, co nás nemají rádi. Já je chápu. Knihu by museli číst 😰

Ale teď vážně. Chtěl bych vám hned takhle ze začátku napsat něco o našem zdravotnictví. Hlavně sestřičky by to mohlo zajímat. Během výjezdů jsem byl už v tolika nemocnicích a mluvil s tolika zdravotními sestrami, doktory i pomocným personálem, že jsem, dovolím si říct, pochopil problémy našeho zdravotnictví líp, než kterýkoli z mých předchůdců. Určitě pamatujete, jak jsem jako ministr financí volal, aby konečně zdravotnictví začalo fungovat transparentně.

Za posledních 5 let včetně roku 2018 nateklo do zdravotnictví o 65 miliard víc a platy od roku 2015 vzrostly o třicet procent. Vím, pro sestry a zdravotnický personál to je pořád málo. Navíc slýchám, že ne všechny peníze k nim dorazily 🤔 Do toho mezi krajskými a fakultními nemocnicemi probíhá boj o sestřičky a občas i o lékaře - prostě systém požírá sám sebe. Musíme ho změnit a narovnat.

Náš ministr zdravotnictví Adam Vojtěch odvádí dobrou práci, ale je ve funkci teprve 140 dní. Určitě zvýšíme platy a narovnáme tarify sestřičkám. Bude ale trvat několik let, než se nám podaří české zdravotnictví vyléčit od ošklivých nemocí, kterými se nakazilo za našich předchůdců 😷 Od vzniku samostatného státu, zdravotnictví nikdo neřídil, pokud teda nepočítáme tu šedou eminenci, o které píše i Evropská komise ve své zprávě o korupci v EU za rok 2013. 

Tohle všechno jsem řekl na schůzce s Odborovým svazem zdravotnictví a sociální péče. Byl to klasický odborářský sjezd: plno lidí z praxe, nebyl tam management z nemocnic. I atmosféra byla skoro revoluční - výkřiky, potlesky, výměny názorů natvrdo a do očí. Toho si fakt cením. I když jsme to schytali za naše předchůdce a za věci, které jsme nezpůsobili.

Připravujeme rozpočet na příští rok a zdravotnictví je jedna z našich priorit. A samozřejmě i školství. Chceme dát peníze cíleně na lékařské fakulty, aby se nestávalo, že studenti udělají zkoušky, ale stejně je nevezmou kvůli nedostatku pedagogů.

Chodí mi dotazy, kolik že vlastně ty naše výjezdy stojí a hlavně, jestli stojí za to. Naposledy se mě na to zeptala paní redaktorka z rádia. Tak jsem jí řekl, že jsem šetřivý člověk. Šetřil jsem jako zaměstnanec, jako podnikatel a teď šetřím peníze daňových poplatníků. No, myslím, že to každý ví a hlavně lidi, co se mnou pracujou. Ještě v Agrofertu mě kolegové znali jako někoho, kdo po nich chodí zhasínat v kanclu, aby se neplýtvalo 💡 Dělal jsem to i jako ministr financí. Stejně hlídám i výdaje během výjezdů naší vlády. Prostě žiju tak, abych přinášel hmatatelné výsledky. A taky spořil peníze nás všech občanů České republiky. Co všechno jsem řekl paní redaktorce, to najdete v jejím článku, házím ho do komentáře sem dolů.

Když jsme u těch úspor, nezavislá komise ministerstva vnitra vybrala minulý týden nového ředitele České pošty. Za našich předchůdců tenhle job dostávali straničtí kamarádi “za zásluhy,” respektive tam byli nominovaní, aby je někdo řídil z pozadí. Výsledek? Firma, která svoje zákazníky neuvěřitelně štve a svoje zaměstnance blbě platí. Ztratila trh a je v rozkladu. 

No, takže jsme to udělali, jak jsem zvyklý já. Vyhlásili jsme otevřené výběrové řízení a požadovali toho nejlepšího manažera s nejlepší vizí. Přihlásilo se 19 kandidátů, 13 z nich splnilo podmínky. Během ústního pohovoru se ukázalo, že 6 z nich je skvělých. No a nakonec vyhrál Roman Knap, dosavadní ředitel firmy SAP v Česku a na Slovensku 👍 Dokázal obstát v neskutečně složitém byznysu a má jasné plány, jak České poště pomoct. Tak uvidíme, jak ten náročný úkol zvládne, dozorčí rada je plná politických nominantů a je potřeba ji zeštíhlit. Dát poštu do pořádku si vyžádá léta.

Jo a mimochodem, jak jste strávili První máj? Já jsem si ho užil 🌞 Nedaleko od nás v Benešově měli jarmark se vším, co k němu patří. Chodím tam už třetí rok za sebou, vždycky od 9 ráno. Koupil jsem si pár malovaných hrníčků a taky si zase po čase procvičil čepování piva. Točil jsem dvě hodiny 🍺😅 Krásné počasí, super lidi, plné náměstí a tuna selfíček. Potom jsem odjel do Průhonic debatovat s lidmi na náměstí a líbat se se ženou pod třešní 🌸

To hlavní se ale tenhle týden odehrávalo na Jižní Moravě. Nasedli jsme s ministry 5:50 ráno do vlaku směr Brno. Pokaždé, když vlak přibržďoval, začala v kupé neskutečně smrdět spálenina, takže úplná pohoda to nebyla. Vlastně jsme chvíli mysleli, že nás chtějí otrávit 😖 Ale aspoň jsme neměli zpoždění.

Kolegové Alena Schillerová a Robert Plaga jsou Brňáci, takže ti nás čekali už na nástupišti. A s nimi krojovaní kluci a holky s chlebem a solí a víte, co ještě… Ano, slivovice.

Ono to brněnské nádraží, na kterém jsme vystoupili, je takový místní symbol. Už 94 let se ve městě lidi přou, jestli se má nebo nemá odsunout z centra. Udělali k tomu dvě referenda, žádné ale neplatilo, protože nepřišlo dost lidí. Sami Brňáci si z toho začali dělat srandu. Klasika. Teď to ale vypadá, že se našla shoda a nádraží se posune o 600 metrů. Denně tudy projde až 60 tisíc lidí a místo, na kterém stojí teď, je fakt stísněné. Mají už všechna povolení a můžou začít stavět.

Akorát teda ta cena.

Když mi řekli částku 46 miliard, dost jsem se zarazil 😳 Vemte si, že teď plánujeme opravit 60 nádraží po celé zemi, včetně Havířova a Kolína, a vyjde to celkem na šest miliard… Určitě se na to Brno podíváme detailněji. Aby se z toho nakonec nevyklubal podobný případ jako byly ostravské laguny…

Ale zase musím říct jednu super věc: ještě než jsme přijeli, poslala Rada kraje dotazník starostům 672 měst a vesnic, do čeho všeho potřebují investovat. Z nich se jich 238 zapojilo. Nám pak dali do ruky seznam rozvojových projektů za 35 miliard korun. Bylo by fajn, kdyby to tak udělali ve všech krajích 👍 Jako vláda nemůžeme být všude a tohle nám pomůže při tvorbě našeho investičního plánu: kde přesně máme investovat do kulturního domu, hřiště, cyklostezky, kde naopak víc do bezpečnosti, domovů důchodců nebo třeba vysokorychlostního internetu.

Fotku paní Zuzany Divišové ze Šumperka jste asi viděli. Je to šestá výherkyně v naší účtenkové loterii, která vyhrála milion korun. Jediné, co pro to musela udělat, bylo zaregistrovat svoji účtenku z Alberta tady www.uctenkovka.cz. A je první, co souhlasila, že se nechá vyfotit a nevadilo jí zveřejnit svoje jméno. Toho si vážím a přeju jí, že se na ní usmálo štěstí. Mimochodem, její vítězný nákup stál 300 korun 🤑 Zkuste to i vy. Každý měsíc se vyhrává milion korun, auto a další ceny. Svoje štěstí zkouší měsíčně už 600 tisíc lidí.

Hodně míst, kde jsme byli a bavili se, jak může naše vláda pomoct, jsem už sem dával: základku Štolcova pro děti s autismem, brněnskou konzervatoř, městečko Miroslav, kde chtějí postavit domov pro seniory s pokročilou demencí - to je hrozně potřebná věc. Péče o klienty je náročná a lůžek v kraji je málo. V nedaleké škole právě končilo vyučování, děcka mě tam úplně obsypala a strhlo se další pásmo selfíček. Taky jsme se podívali do chráněného bydlení Mikulov, kde mimochodem pěstují vlastní zeleninu i hroznové víno. Prostě Morava.

V každém kraji se jdeme samozřejmě podívat, kde vázne doprava. Jižní Morava je “proslulá” tím, že nemá spojení na Vídeň. Spousta z vás tu děsnou sérii okresek a kruháčů směrem na hlavní město Rakouska zažila. A na mnoho z nás to čeká v červenci znova -  až se budeme snažil dostat v koloně do Chorvatska 😡 A víte na čem dálnice D52 vázne? Jde, dámy a pánové, o 800 metrů, kde dálnice přechází Novomlýnské nádrže. Tam je sice silnice 1. třídy na dnešním náspu, ale údajně se z něj podle ochránců přírody stal unikátní biotop 🐸 Podle naší zkušenosti bude trvat vyřešení tohohle problému léta.

Takže jsem navrhl, aby stát začal stavět už teď tu část, která do chráněného území nezasahuje a v průběhu přípravy ostatních častí vyřešíme i tento úsek, technické řešení máme. Ať už se to konečně hne! Šli jsme se podívat i na obchvat Břeclavi, který se řeší 24 let. Dobrá zpráva je, že územní rozhodnutí dostaneme tento měsíc a stavět bychom měli začít v příštím roce ⚒ 

No a protože hned nedaleko jsou Valtice, přijali jsme pozvání do Salonu vín na zámku. Den byl u konce a víno neskutečné 🍷 K němu cimbálovka, dokonce se daly do zpěvu naše ministryně Alena Schillerová, Klára Dostálová, Richard Brabec a samozřejmě ministr kultury Ilja Šmíd 🎵

Žádná pařba to samozřejmě nebyla, hned další den ráno už jsme zase byli v terénu. Fotky z nemocnice Vyškov jsem sem dával, stejně i Šlapanice, kde jsem ještě jako ministr financí pomáhal se sanací dehtového jezera. Zpátky v Brně jsme probírali s primátorem Petrem Vokřálem stavbu nové atletické haly Campus za celkem 640 milionů korun. Podílí se na tom stát, kraj i město. Konečně bude mít tohle naše druhé největší město v republice zázemí pro špičkové atlety a ti nebudou muset jezdit do Prahy nebo zahraničí.

Jako vždycky to bylo hrozně natřískané, abychom stihli co nejvíc věcí: parkovací dům u Fakultní nemocnice, Pavilon Anthropos, volnočasový areál Pisárky. Primátor nám taky ukázal krásnou, ale bohužel zatím zdevastovanou sokolovnu z roku 1895. Sloužila nejdřív jako střelnice, byla tu i studentská hospoda, teď ji chce město opravit a využít na cvičení rodin s dětmi a pro různé volnočasové spolky 👨‍👩‍👧‍👦

Nemůžu vynechat Janáčkovo kulturní centrum, díky kterému by Brno mělo konečně důstojný koncertní sál pro 1300 diváků. Teď, když chce člověk v Brně na filharmonii, tak častokrát ani nesežene lístky, jak malou mají kapacitu. Do projektu jsou zapojení světově proslulí architekti Nagata Acoustic America, Konior Studio a další. Vlastně, když si to člověk vezme, tak v Česku nikdo nový velký sál nepostavil už 100 let. Je to ale velká investice - 1,5 miliardy.

Pomalu jsme na čtvrté stránce a ještě jsem se nedostal k tomu hlavnímu! Jasně, STADION KOMETY! 🏟

Vím, píšu o tom často, ale je to moje srdcovka. Děláme všechno proto, aby zbrusu nová multifunkční hala vyrostla nejpozději do roku 2023. Bude to stejně velká investice jako koncertní sál. Bohužel hala nemůže stát za Lužánkami, kde bychom si ji všichni přáli, protože se město ani po několika letech nedohodlo se soukromým majitelem pozemků. Takže se postaví tam, kde teď stojí velodrom.

Ale to neznamená, že Brno přijde o cyklistický ovál. Nový vyroste na jihu města ve sportovní zóně na Hněvkovského. Tam se krásně napojí na blízkou cyklostezku 🚴 Bude to pro všechny mnohem pohodlnější a hlavně bezpečnější než jezdit centrem jako doposud. Je to super plán, Brno si zaslouží špičkové zázemí pro hokej i cyklistiku.

Je skvělé, že Brňáci mají připraveno tolik projektů. Hrozně jim fandím.

Samozřejmě i na jižní Moravě jsme měli setkání se starosty. Přišlo jich asi sto. Byli hodně aktivní a pro mě i všechny naše ministry to bylo velmi užitečné je slyšet. A myslím, že i my jsme jim předali docela důležité informace 🤓

A s tím se s vámi loučím. Užijte si krásnou neděli.Čau lidi, možná jste si všimli, že jsem po dovolené docela spálenej. Už jsem zapomněl, co slunko za těch pár dní dokáže. Nos cítím teda pořádně. V zahraničí si člověk uvědomí, v jak skvělé zemi žijeme. Spousta lidí má pocit, že to u nás nefunguje, ale v porovnání s mnoha zeměmi, se tady máme velmi dobře. Žijeme v krásné a bezpečné zemi.

Včera jsme otevřeli Kramářovu vilu pro veřejnost. O tohle tradiční sídlo českých premiérů mají lidi obrovský zájem. Doteď byla ale přístupná jen jednou nebo dvakrát do roka. Tak jsem přemluvil úředníky a můžete se do ní podívat každou sobotu až do konce října. Jen za ten první den se přišlo podívat 567 lidí.

Ale teď zpátky k mému týdnu. Když jsem se vracel z dovolené, ještě jsem netušil, co mě čeká doma. Vlastně to nečekal nikdo. Ani novináři. Všichni si mysleli, že uděláme vládu s ČSSD. I ti, co nás nesnáší, to už brali jako hotovou věc. No, sekli jsme se.

Je mi to líto, dali jsme do vyjednávání spoustu energie. Celý náš vyjednávací tým, naši vyjednavači, taky experti a analytici, kteří nám pomáhali hledat shody v programech. Chtěli jsme mít stabilní vládu a udělali jsme pro to všechno. Než jsem odletěl na dovolenou, scházeli jsme se s ČSSD každý den, nabídli jsme jim postupně čtyři a pak dokonce pět ministerských křesel, překonali jsme SEDMNÁCT programových neshod, což si zkuste představit.

Jenže oni pořád neměli dost. Tak jsme přerušili jednání na 45 minut, sedli si s kolegy a já se nakonec nechal překecat. S těžkým srdcem jsem souhlasil, abychom ještě SOCIÁLNÍM demokratům nabídli ministerstvo práce a SOCIÁLNÍCH věcí. Jejich vlajkovou loď.

Doufal jsem celý čas, že k tomu nikdy nedojde, že si ho necháme. Právě tam jsme chtěli udělat pořádek po minulých ministrech: posvítit si na zneužívání dávek, na obchod s chudobou. A samozřejmě konečně rozjet důchodovou reformu. To, že jsem nakonec souhlasil, že práci a sociální věci předáme ČSSD, považuju za největší oběť. A stejně byla zbytečná.

Jednání zařízli, i když ještě ve středu večer to vypadlo velmi dobře. Proč nás odmítli? V novinách je spousta spekulací, i tady na Facebooku. Prý jsme je uráželi, říká třeba pan Zimola. Vždycky, když se mě na tohle nějaký novinář zeptá, rozesměju se. Tak je to absurdní. Nejen, že jsem nikoho neurážel, ale sám musím snášet sprosté lži a urážky, které na mě chrlí jejich skvělí reprezentanti Milan Štěch, Jiří Dienstbier a další. A nijak jsem to nekomentoval. A taky si vzpomínám, co právě pan Zimola řekl před týdnem v České televizi: „Jednání je tvrdé, ale je také založené na jasné argumentaci. Nechává nám prostor, abychom věci vysvětlovali. Mohu úplně s klidným svědomím prozradit, že Andrej Babiš není člověkem, který by hrál dvojí hru.”

Pan Hamáček zase říká, že jsme jim nechtěli dát ministerstvo vnitra. Ano, nechtěli. A ptali jsme se neustále, proč ho tak moc chtějí oni. “Je to symbol,” dostali jsme pokaždé odpověď. Prosím? Symbol čeho? Sociální demokracie určitě ne. Vždyť její symbol jsou přeci práce a sociální věci. Nebo aspoň měly by být. Tam můžou plnit svůj program. A taky jsem jim nakonec práci a sociální věci s těžkým srdcem souhlasil dát.

Že jim vnitro nedáme za žádných okolností, jsme řekli hned na začátku. Takovým způsobem, že jim to muselo být jasné. Přesto do jednání šli. Pokud to teď vytahují jako důvod krachu, tak proto, že chtěli, aby jednání krachlo.

Proč tedy vnitro ČSSD nedáme? Kdo jste si někdy v posledních letech otevřeli noviny, tak je vám to jasné. Přesto to zopakuju. Omlouvám se, jestli tohle všechno už víte. Tak zaprvé si všichni pamatujeme, co tam napáchal jejich ministr Chovanec. Jak nechal rozložit Útvar pro odhalování organizovaného zločinu, jak se za jeho vlády vynášely citlivé informace, dokonce to vypadá, že byla zneužívaný Úřad pro zahraniční styky a informace k boji proti našemu hnutí, hlavně proti mně, ale i proti konkurentům uvnitř ČSSD.

Koluje ještě jedna hloupost. Že prý má ministerstvo vnitra vliv na vyšetřování kauzy Čapí hnízdo. Na to snad ani nebudu odpovídat. Dám radši slovo investigativnímu novináři z Respektu, panu Jaroslavu Spurnému. Ano, z Respektu. To je ten pán, který mě rozhodně nemá rád: “Případ Čapí hnízdo je už tak daleko, že ten detektiv, který je z ministerstva vnitra, na něj nemá žádný vliv, Případ už je dneska pod dohledem státních zástupců. I kdyby toho detektiva vyměnili, tak policie už to nemá žádnou šanci ovlivnit. Já být sociálními demokraty, tak bych si vzal ministerstvo spravedlnosti, to je v tenhle okamžik daleko důležitější, jestli chtějí mít pod kontrolou trestně stíhaného premiéra.” Ano, přesně tak. Ministerstvo spravedlnosti. Pod něj spadají státní zástupci. A právě tohle ministerstvo spravedlnosti jsme ČSSD nabídli, aby měli kontrolu. I když je to teda celé absurdní, protože státní zástupci jsou nezávislí. Stejně se na nás ČSSD vykašlala.

Pan novinář Spurný ještě nadhodil ve studiu jednu otázku: “Proč má o vnitro vůbec zájem Babiš? Vždyť jemu to přináší jen práci.” Ano, pane Spurný, sám jste si odpověděl - vnitro si bereme právě proto, že je s ním spousta práce. To je taky důvod, proč jsem jako ministra vnitra vybral skutečného experta. Pan Lubomír Metnar je elitní policista, není politik, není člen našeho hnutí. Pracoval u policie celý život. Vyznamenal se jako vyšetřovatel. Například dostal před soud pachatele žhářského útoku ve Vítkově, při kterém byla těžce popálená malá Natálka. Za to si taky vysloužil medaili. Vážím si ho.

A kdo byste se chtěl kouknout na celé DVTV s panem Spurným, dávám ho do prvního komentáře pod příspěvek.

Abych to shrnul. Dali jsme ČSSD tak velkorysou nabídku, že to podle mě ani oni sami nečekali. Já jsem teda rozhodně netušil, kam až budeme muset v jednání zajít, aby tahle země dostala stabilní vládu. Nevyšlo to. To znamená, že jdeme dál. Teď je rozhodující stanovisko prezidenta Zemana. Dostal jsem termín na úterý. Ten stejný den budeme i diskutovat s kolegy na našem poslaneckém klubu. Tak vám dám potom vědět.

Je to taková akrobacie. Balancujeme mezi nespolehlivými partnery a stranami, které natvrdo vládní zodpovědnost odmítají. A vymlouvají se na svoje voliče, jako to dělá ODS. Ti ostatní zase na mé stíhání, které si systém objednal, aby tím mohl donekonečna argumentovat. My mezi tím makáme na všech ministerstvech, jezdíme do krajů, sestavujeme investiční plán na deset let.

Když už jsem nakousl ty kraje: dneska jsme zase sedli s ministry do autobusu a vyjeli. Tentokrát do Královéhradeckého kraje. Takže se na vás všechny moc těším. Dneska a celé pondělí budeme důkladně zjišťovat, co vás ve vašem kraji trápí. A budu rád, když pak přijdete na debatu.

Tak hezký zbytek neděle vám všem.Čau lidi, tak už mám sbaleno. Ještě v pátek v šest večer jsem skládal svoje věci do beden a nosil je na chodbu před kancelář. Ach jo 🙈 Na úřadu vlády totiž začíná výměna oken a oprava fasády, takže budeme do půlky září úřadovat v Hrzánském paláci 😢

Doufám a věřím, že tentokrát naše vláda získá důvěru a budeme moct dál pracovat. Úplně stejným tempem, jako jsme makali doposud. Snad se k nám brzo přidá i náš koaliční partner. A chtěl bych poprosit ty, kteří mě fakt nesnáší: suďte nás podle výsledků naší práce, ne sympatií-nesympatií. Výkonnost, schopnost plánování, koordinace jednotlivých složek státu. O to tady jde, ne o popularitu.
 
Fotky a videa vám sem nedávám, abych vás dráždil. Pořád doufám, že si někteří hejtři uvědomí, co všechno máme od revoluce za sebou. Věci, které se měly udělat hned po revoluci, teď řešíme my. Navzdory lidem, co nás nesnáší, a teď už i navzdory počasí. Jezdit po republice v těchhle třicítkách fakt není to, co jsem si před pár lety představoval, že budu na stará kolena dělat 😅 Ale je to potřeba.
 
Doteď někteří novináři k mému titulu “premiér” i ke všem našim ministrům s gustem přidávali “V DEMISI.” To teď už sice neplatí, ale pořád je spousta možností, jak naši práci shazovat. Čapí hnízdo je evergreen. Spousta hejtrů opakuje něco jako: “Podívejte se, i v Evropě ho vyšetřují, tak to musí být pravda.” Myslí tím samozřejmě OLAF. No jenže už někdy v lednu vyšlo najevo, že tenhle “Evropský úřad pro boj proti podvodům” pracuje na základě domněnek, ne důkazů.

Obvinil třeba Volkswagen z podvádění, ale odmítl říct, jak na to přišel. Nebo donutil odstoupit komisaře Johna Dalliho. Prý možná příjmal úplatky. Dalli pod politickým tlakem odstoupil. A i když pak vyhrál soud, jeho jméno zůstalo pošpiněné navždycky. Nakonec byl samotný ředitel OLAFu Giovianni Kessler obviněný z nelegálních praktik vyšetřování. Jenže měl příliš vlivné přátele. Odstoupil, až když mu našli teplé místečko v Itálii. Takže tohle je ten slavný OLAF, přátelé. No nic. Odkaz na článek o něm dávám dolů do komentářů.

Další hit hejtrů: prý jsem v politice, abych pomohl své bývalé firmě. No jasně, těch 18 hodin denně, co řeším nové zákony, veřejně prospěšné investice a běhám s kolegy po poli, kde mají vyrůst nové silnice, to mi zbývá spousta energie zabývat se podnikáním 🤔 Takže pro všechny milovníky konspirací tady mám jedno číslo. Zisk Agrofertu minulý rok klesl o 38 procent. To je zajímavé, ne? Nebo aspoň jsem si myslel, že by o tom novináři mohli něco napsat. A ono je ticho po pěšině 😳 Kolegové museli fakt čmuchat, aby nějakou zmínku v novinách našli. Vydala to jen ČTK a v Mladé frontě DNES o tom napsali, pozor, čtyři řádky v rubrice Ekonomika. Prostě se novinářům tahle informace nehodí. Ani trochu. Nabouralo by to jejich vyprávění o světě. O tom, že jsem si přišel do politiky nahrabat. Je to přitom naopak. Moje bývalá firma mým odchodem trpí.
 
Proto vždycky říkám každému, kdo mi nadává: buďte konkrétní. Vždyť je přece dětinské jen tak házet do vzduchu nadávky. Řekl jsem to i v Českých Budějovicích skupince lidí, co tam na mě čekali s transparenty. Měli s sebou i megafon, řehtačku, tamburínu a krabici, do které bušila jedna paní kvedlačkou. Takže to vypadalo, že jich není sedm, ale nejmíň dvacet 👹 Paní se na mě doslova nalepila a začala mi nadávat, že prý korumpuju lidi. Musel jsem jí sám dělat ochranku před mojí vlastní ochrankou, aby ji neodstrčila. A ptám se jí, co tím vlastně myslí a taky čím se živí. Když mi řekla, že je v důchodu, tak ji povídám, že zvyšujeme naprosto rekordně důchody, takže by nás měla mít naopak ráda. A víte, co mi na to odpověděla? Že prý korumpujeme důchodce. Super, ne? 😜
 
Tak já už nevím. Podle její logiky korumpujeme i zdravotní sestry, personál u lůžek, učitele. Zkorumpovali jsme už i vysoké školy a naše děti a sportovce. Všem přidáváme a investujeme v řádech stovek milionů až miliard. Jo a taky korumpujeme všechny, kteří pobírají minimální mzdu. Od příštího roku ji chceme zvednout o 1000 korun. A to jsme ji zvedli už v minulém období z 8500 na 12 200 korun.

Takže aspoň jsme té korupci obrátili směr - peníze už neposílají mafiáni politikům, ale politici obyčejným lidem. 

Tak a teď vám sem dám výběr toho, co jsem za týden odmakal:
 
Vyjednávání o vládě
Bezpečnostní rada státu
Setkání s lídry českého stavebnictví
Porada s řediteli Úřadů práce proti zneužívání dávek
Setkání s durynským premiér Bodem Ramelowem
Šel jsem se podívat na Světový židovský kongres v Praze
Výjezd do Jihočeského kraje: dálnice, obchvat, nádraží, letiště, jednání s Radou, se starosty, sportovní centrum, UNESCO vesnička, debata s občany
Opět vláda
Zdravotní pojišťovny
Jmenování na Hradě
Mobilní operátoři
Setkání s komisařkou EU Elżbietou Bieńkowskou
Správa sociálního zabezpečení
Pieta v Lidicích
 
Jasně, že se nemůžu nejdřív rozepsat o ničem jiném než o dálnici D3 směrem na Rakousko. Naši předchůdci nám ji totiž jaksi zapomněli postavit. Takže kdo se chcete dostat z Prahy do Budějic nebo až do Lince, připadáte si někdy, jako když jedete po té poslední odbočce na chatu za babičkou 🚜 
 
Protože chybí nejen dálnice, ale i obchvat, jsou České Budějovice zarvané autama skoro jako Praha 😷 My jsme si to s ministry vyzkoušeli na vlastní kůži v našem autobuse. Doprava tady stojí. Doslova. A to jsme z Prahy odjížděli už 5:45 ráno.
 
Taky se mě jeden člověk na Twitteru ptal, proč jezdíme autobusem. No, abychom mohli být spolu, pracovat a vyjednávat. Protože, i když pracujeme od rána do večera, tak je toho času strašně málo. Já mám pocit, že někteří lidi už nechápou základní věci. 
 
Pojďme dál. Že se v naší zemi zanedbala celá páteřní síť dálnic a silnic, víme všichni. Tady je to fakt katastrofa. Takže jsem pořádně zatlačil na Ředitelství silnic a dálnic, aby dali na stůl jasné termíny. Propojit Česko s Lincem musíme stihnout do konce roku 2022 a dokončit celou dálnici až do Prahy do roku 2025. Já vím, já vím. Ani mně se tenhle odhad nelíbí. Mělo to být hotové, ještě než jsme vstoupili do Evropské unie a vznikly kraje.
 
Vím, že lidi jsou frustrovaní z tlačenic v zácpách a z vymlácených podvozků. Takže jsme udělali s Danem Ťokem tiskovku, abychom lidem ukázali, co všechno už se za nás postavilo, opravilo nebo se právě teď staví. Dan udělal šikovnou věc, že vyskládal na stůl všechny kladívka, kterými už byly poklepané základní kameny, a taky všechny přestřižené pásky, které slavnostně otevřely po celé republice nové úseky. Bylo to dost výmluvné. Dohromady symbolizují 203 kilometrů dálnic, obchvatů měst a silnic 1. třídy, které už jsme otevřeli. Právě teď stavíme dalších 194 kilometrů a k nim brzo přibude ještě 150. A taky by vás mohlo zajímat, že stavíme za poloviční ceny, než jak to “šoulely” vlády před 10 lety. Šetříme nám všem spoustu miliard 💰
 
Pod tou debatou o dálnicích úplně zmizely další věci, které se nám povedly. Třeba to, že už od ledna si můžete přepisovat auto na kterémkoli úřadě v republice a ne se tahat tam, kde ho máte původně vedené. Podle průzkumů to potřebovalo 37 procent řidičů. Jo a mimochodem, zrušili jsme monopol na výrobu registračních značek, takže jejich cena je teď třikrát menší.
 
Každopádně tu D-trojku budu tlačit, jak to jen půjde. Stejně jako ostatní dálnice a obchvaty. I když se jihočeská hejtmanka paní Ivana Stráská bojí, že zase zasáhnou ekologové kvůli ochraně křeččí rodiny a všechno zastaví 🐹 Taky se stává, že majitelé pozemků nechtějí pouštět silničáře na svoje pozemky, takže nemůže začít ani geologický a hydrogeologický průzkum. S tím nám pomůže náš nový zákon o liniových stavbách.
 
V Budějovicích jsme si taky prohlédli vlakové nádraží z roku 1908. Je to jedno z desítek vlakových nádraží, které budeme rekonstruovat. Tohle potřebuje nové omítky, střechu, interiér, prostě celkovou modernizaci. A taky ho chceme připravit na rychlovlaky, aby to do Prahy netrvalo dýl než hodinu a půl. Na Radě kraje jsme si pak povídali tradičně o všem, školství, kultuře, památkách. Když se přepočítají obyvatelé na kilometry čtvereční, tak jsou jižní Čechy vlastně osídlené řídce, přitom mají 5500 historických památek - nejvíc z celé republiky. A nemají žádný úvěr. Naopak. Tři miliardy na účtě! To mě nadchlo 👍 
 
Když jsme u těch památek, tak třeba jihočeská vesnička Holašovice je zapsaná v seznamu UNESCO. Přijedete tam a cítíte se, že jste skočili rovnou na venkov předminulého století. Dokonale zachované selské baroko, 23 památkově chráněných usedlostí a celkem 120 statků, stodol, maštalí, vejminků. Mají i kapličku, kovárnu a hostinec. A každé léto pořádají lidové slavnosti. Úplně na mě dýchla dětská léta, takové vesničky si pamatuju před víc než půl stoletím na Slovensku 😀 
 
Právě v tom hostinci jsme si pak všichni sedli a řešili s místními spoustu témat. Od rozvoje venkova, zemědělství, získávání finanční podpory z EU a z národních programů až po zlepšování kvality života a životního prostředí na venkově. Dost mě překvapilo, že v Holašovicích nemají nárok na dotace PRÁVĚ PROTO, že jsou památka UNESCO 🙈 Takže i když touhle vesnicí se 150 obyvateli projde každý rok 100 tisíc turistů, nemůžou čerpat peníze na čistírnu a kanalizaci. To nedává žádný smysl a podíváme se na to blíž. A děkujeme za výborné tradiční koláčky a štrůdl. Já si dal ještě kofolu do půllitru. Kompletní zážitek 😍
 
Taky jsme se samozřejmě potkali se starosty a bavili se o všem, co je zajímá. Viděli jste už fotku, jak naše Alena Schillerová ukazuje, kolik peněz dostávají jihočeské obce z daňových příjmů. Moc mě těší, že je to čím dál víc. Od roku 2013 už to stouplo z 8,11 miliard na 10,27 miliard v příštím roce. Starostové jsou určitě taky rádi.
 
Docela srandu jsme si užili v Tréninkovém centru mládeže Složiště. Já tu byl už podruhé. Teď mi dali dres se jménem, tak doufám, že si někdy najdu čas a fotbal si konečně zase zahraju. Přidělili mi číslo 10, tak jsme zavtipkovali, že to měl v repre Rosický. Plus teda dres vypadá trochu, jako kdybych hrál za Juventus 🏆 
 
Ve Složišti mají velké plány. Dobudovat areál, zřídit tam internát pro talentovanou mládež, rozšířit současné zázemí o další prostory pro učebny, jídelnu, regeneraci. Za celkem 120 milionů by tady mohla vzniknout Fotbalová akademie. Takových by chtěla Fotbalová asociace České republiky provozovat deset, aby pokryly celou republiku a víc se dařilo odchytávat mladé talenty.
 
Byli jsme se podívat samozřejmě v Nemocnici České Budějovice. Pracuje tu šest tisíc lidí, takže je to největší zaměstnavatel v kraji. Povídali jsme si s lékaři, sestřičkami i odboráři. Chtělo by to tu vybudovat novou lékařskou fakultu Jihočeské univerzity. Vemte si, že počet doktorů se proti roku 2015 snížil o 53,3 procent a to je nejvíc z celé České republiky. Plus jako i jinde tady průměrný věk lékařů rychle stoupá. Musíme to vyřešit, těch 135 milionů korun, které jsme tenhle rok dali lékařským fakultám navíc, je první krok. Viděli jsme toho a prodiskutovali v Budějovicích a okolí samozřejmě mnohem víc, včetně letiště, ale koukám, že už se dostávám na pátou stranu, takže zrychlím.

Že chceme zastropovat sociální dávky a zabránit, aby na nich někteří lidi “dělali kariéru” jsem vám už psal. To chceme zkombinovat i se zastropováním nájmů v bytech, které lidi z dávek platí. Musíme totiž bojovat nejen proti zneužívání dávek příjemci, ale i obchodníky s chudobou. Požádal jsem naši ministryni práce a sociálních věcí Jaroslavu Němcovou, abychom kvůli tomu svolali poradu všech ředitelů Úřadů práce. Trvala dvě a půl hodiny. Znova jsem na ní zopakoval, že musíme hlavně udělat přehled toho, jaké profese firmy potřebují a spárovat to se seznamem nezaměstnaných. Úřad práce má hlavně shánět lidem práci, ne jen vyplácet podporu. Je jasné, že některé lidi nedonutíme pracovat nikdy. Takoví odmítnou každý džob, i kdyby byl pro ně ten nejlepší možný. Třeba mi na pracáku v Teplicích vyprávěli o paní, které nabízeli několik míst a ona je pokaždé odmítala s tím, že chce zpívat. Super. Pokud se ale není schopná svým hlasem uživit, měla by se asi začít živit normální prací, ne dávkami.
  
O historickém úspěchu Adama Vojtěcha, který zajistil dohodu mezi nemocnicemi a zdravotními pojišťovnami, jsem vám už v týdnu psal. Taky o tom, že jsem se potkal se zástupci T-Mobile a ptal se jich stejně jako předtím s O2, proč je volání a data u nás tak šílení drahé. Ještě zbývá Vodafone a pak si k nám pozvu zahraniční operátory a zjistíme, jak to vyřešit.
 
Byl jsem se podívat na České správě sociálního zabezpečení. Řešili jsme hlavně elektronizaci, protože dneska vypsat neschopenku znamená pět papírových formulářů. Což je v roce 2018 úplná šílenost plus se s tím dá samozřejmě fixlovat. Náš cíl je teď, aby aspoň dva papíry z toho šly dělat elektronicky. A co nejrychleji se chceme dostat ke komplet elektronickému řešení pod názvem e-neschopenka. Bude stoprocentně přehledná pro nemocného, doktora i zaměstnavatele.
 
V centrále správy mají kartu každého jednoho člověka. Vedou o lidech údaje od roku 1908 a už tehdy jim bylo jasné, že to bude pěkných pár set tun papíru, takže šuplíky tady mají hloubku tři metry. Dohromady tu je 27 kilometrů úložného prostoru 😳 Neuvěřitelná technická památka. A doufám, že brzo už to bude jenom památka a všechno se přesune na internet. Na odchodu jsem dostal jako dárek můj osobní list, kde mám vypsané všechny základy na důchod. A prý mám nárok pobírat český i slovenský.

A ještě jednu věc mám na srdci a chci ji říct. Samozřejmě podporuju pana profesora Vladimíra Maříka. Je to eso české informatiky, robotiky a kybernetiky, a přesto ho naprosto nesmyslně odvolal rektor univerzity Vojtěch Petráček. Já osobně si ho moc vážím, píšu o něm i ve své knížce. V pátek jsem se s ním potkal. Věřím, že pan rektor změní svoje rozhodnutí.
 
Není to všechno, ale stejně končím. Mějte se krásně.Čau lidi, já vím, je neděle a máte asi jiné plány, ale chtěl bych si s vámi udělat takový malý výpočet. Máte tužku a papír?

Měl bych pro vás investici. Za 10 miliard.

Aha, jasně, a s jakou návratností.

Sedíte?

Návratnost 5 let.

O takové by snil snad i Warren Buffett, asi nejslavnější světový investor. Ale můj plán je fakt reálný a na dosah ruky. Ušetřil by nám všem daňovým poplatníkům obrovské peníze. 

Možná už jste zaznamenali v médiích, že navrhuju vybudovat na okraji Prahy v Letňanech vládní čtvrť. 

Naši úředníci častokrát sedí v krásných budovách na těch nejprestižnějších adresách, které se ale musí draze udržovat, jsou energeticky nehospodárné a ještě k tomu ani svou kapacitou nestačí. Takže JEN NA PRONÁJMECH dalších kanceláří v soukromém vlastnictví vyhodí náš stát každý rok půl miliardy.

Tak mám nápad. Ty úžasné kulturní památky, které vybudovali naši předkové a ve kterých sedí úředníci a ministři, pojďme proměnit na muzea a galerie, a zpřístupnit je veřejnosti. Jiné zase prodat na byty, které v Praze chybí. A za které můžeme inkasovat atraktivní cenu.

V Praze sedí 37 000 úředníků a my máme v plánu asi 10 000 z nich přesunout na okraj Prahy, na stanici metra v blízkosti obchodního centra Letňany, v blízkosti D8 a na okruhu, což jim jednak zlepší pracovní podmínky, a za druhé, samozřejmě, bude to i pro občany a firmy výhodnější, nebudou muset chodit na úřady do centra města, kde nemají kde parkovat.

Takže čísla.

Já jsem přišel do politiky jako hospodář a ani po těch pěti letech jsem si nenechal rozmluvit, že 1+1 = 2. Takže si to pojďme spočítat. Velmi hrubá kalkulace:

Vybudovat novou vládní čtvrť pro 10 tisíc úředníků bude stát 10 miliard.
Za prodej budov v centru města získáme 7,5 miliard.
Jsme 2,5 miliardy v mínusu, ALE…
každý rok ušetříme 0,5 miliardy za pronájem, tedy 2,5 miliardy za pět let.

A máme peníze zpátky. Za pět let! 🤓

A to jsem ani nezapočítal další výdaje, kterých bychom se přesunem do Letňan zbavili. 

Podle odhadů spolknou v následujících pěti letech tyhle historické budovy, kde teď naši úředníci sídlí, 13 miliard korun za provoz a údržbu a ještě dalších 7 miliard budou potřebovat na rekonstrukce. V nákladech prostě nemůžou konkurovat současným úsporným budovám, které bychom nechali postavit těmi nejmodernějšími technologiemi.

Takže jsem už udělal první krok. Nabídl našemu hlavnímu městu výměnu: 

16 pozemků v lokalitě Letňan o výměře 354 tisíc metrů čtverečních za cca 350 milionů Kč, by s námi Praha vyměnila za areál Veleslavína, o který má velký zájem. V dražbě byl za vyvolávací cenu 382 milionů.

Nežádáme o žádnou pomoc 🙂 Pozemek si můžeme koupit, ale podle mě ta výměna dává smysl. 

Je to projekt, který ulehčí přístup občanům, firmám, institucím a starostům, třeba přístup k ministerstvu pro místní rozvoj, úředníkům to vylepší pracovní podmínky a všichni ušetříme.

Uvidíme, jestli nás nové vedení Prahy podpoří, nebo bude proti. No, řekněme si upřímně, že od revoluce jsme toho tady v Praze moc známého nepostavili. A může to být zajímavý architektonický objekt světového významu. Bohužel můj plán s Frankem Gehrym na podobné muzeum, jako je Solomon R. Guggenheim Museum v Bilbau, nebo Fondation Louis Vuitton v Paříži, mi bývalé vedení Prahy odmítlo. Mohla tam být Muchova Slovanská epopej.

Tohle je navíc jedinečná šance, jak zachránit všem nám daňovým poplatníkům astronomické částky.

A Praha ať si klidně staví byty. Adriana Krnáčová jim nechala na účtech 43 miliard, mají skvělou finanční pozici.

No a u investic ještě chvilku zůstanu. Asi víte, že mezinárodní banky nakupují státní dluhopisy. Je to běžná praxe všude na světě. Od zítřka ale můžete začít investovat do našeho státu vy všichni.

Alena Schillerová slavnostně představila Dluhopis Republiky. Každý občan ČR si ho může nakoupit od tisícovky až po milion, a když v něm nechá svoje peníze uložené šest let, dostane roční úrok 2,07 procent. To je lepší, než co nabízí banky. A jištěné státem. Dávám znovu do komentářů kalkulačku, na které si můžete spočítat, kolik vám jaká investice a za jak dlouho vynese.

Čím víc úroků náš stát vyplatí českým domácnostem místo bankám, tím samozřejmě líp. A protože dluhopisy mají nejen krásný úrok, ale i krásně a stylově vypadají, je to super dárek pod stromeček.

A hned další příklad, co to znamená být dobrý hospodář. V soudních sporech, kdy někdo vymáhá peníze po České republice, už naši experti z Úřadu pro zastupování státu ve věcech majetkových uhájili 20 miliard. A to jen za první tři čtvrtiny tohoto roku. Používají přitom svoje vlastní právníky, žádné drahé externí právnické kanceláře. A tímhle způsobem třeba teď naposledy vydobyli 2 miliardy v kauze bývalých CS fondů. Gratulace za nás všechny! 👍

Peníze šetříme i na dalších věcech, které předtím politici soustavně opomíjeli. MRTVÉ DUŠE na úřadech. Čili dlouhodobě neobsazená, jen tabulková místa, na která přesto čerpají úřady peníze z rozpočtu. Takže jsme projeli 14 ministerstev a jejich podřízených úřadů, k tomu Úřad vlády, Český telekomunikační úřad, Energetický regulační úřad a spoustu dalších. Mrtvých duší jsme tam našli 860. A na zasedání vlády tento týden jsme je všechny zrušili. A nejen je, další pozice jsme škrtli už během příprav státního rozpočtu. Jak píše Alena Schillerová: “Celkem po Novém roce zanikne 1300 přebytečných míst a státní kasa ušetří 3,4 miliardy korun.”

Tak a jedeme dál. A znova investice. Tentokrát ta největší a nejdůležitější v dějinách České republiky. Na Pražském hradě bylo Setkání lídrů českého stavebnictví a já na něm v krátkosti představil náš Národní investiční plán. Zrodil se mi v hlavě už před lety, napsal jsem o něm do své knížky a od léta ho připravuje naše ministerstvo pro místní rozvoj. Taky jsme ho konzultovali se všemi kraji a zjišťovali jejich potřeby. Je to naprosto nevídaná záležitost v našich moderních dějinách. Skládá se ze 17 tisíc projektových záměrů celkem za 3,5 bilionu korun. To je 3500 miliard.

Náš investiční plán je na 12 let a rozdělíme ho na část, která se týká této vlády, která bude předkládat ještě návrh rozpočtu na rok 2022, a zbytek necháme na ty, kteří přijdou po nás.

Asi chápete, že taková záležitost se nesmí uspěchat. U každého projektu analyzujeme jeho strategičnost, ekonomickou a finanční smysluplnost a udržitelnost. A taky to, jak do sebe jednotlivé projekty zapadají a můžou se navzájem podporovat. Nic takového tu zatím nebylo. Nikdy.

Ve státních investicích už nebude chaos jako v minulosti, ale budou naplňovat dlouhodobou vizi a strategii naší země. Právě během našich výjezdů do krajů se potvrdilo, že se v Česku dlouhá léta nic pořádně neplánovalo a pokud ano, tak se politici většinou honili za rychlými efekty, aby to stihli do dalších voleb a měli se čím chlubit. Tenhle můj cíl přesahuje jakékoli volební období. A přesahuje i můj vlastní život. 

Naše vláda určila, co to znamená taková „strategická investice“ a jaké podmínky musí splnit každý, kdo se chce ucházet o veřejnou podporu. Hlavně musí jeho vize odpovídat strategii naší země. Věda a výzkum, finální výroba, investice.

Vytvoříme Radu vlády pro veřejné investování a Státní expertízu na ministerstvu pro místní rozvoj. Ta bude koordinovat přípravy projektů, bude propojovat mezi sebou jednotlivé veřejné investory a komunikovat jejich vzájemné potřeby, aby z toho maximálně těžili občané téhle země.

Je to náročná práce. Na celé generace. Samozřejmě. Ale my se chceme dostat na špičku Evropy. Tam, kde jsme byli za první republiky. 

Nejdůležitější je samozřejmě zdraví. Přijal jsem záštitu nad konferencí Efektivní nemocnice spojenou s cenou NEJ zdravotní pojišťovna. Je to hlavně parketa našeho Adama Vojtěcha, který představil strategii ministerstva zdravotnictví, pojišťoven, nemocnic a ambulancí na následujících pět let.

Já jsem tam ze srdce poděkoval všem, kteří přispívají k lepšímu zdraví našeho národa. Zdravotnictví je u nás ve srovnání s Evropou na výborné úrovni. Bojujeme s problémy, které jsme zdědili z minulosti, hlavně předražené veřejné zakázky na nákupy zdravotnického vybavení a nedostatek personálu. A rekordně do zdravotnictví investujeme. Tento rok 300 miliard, příští rok ještě o 20 víc.

Za dobu, co je Adam Vojtěch ministr, se toho povedlo už docela dost. Úhradová vyhláška, díky které se všem zvýšily úhrady od pojišťoven. Takže žádné přilepšování jedněch na úkor druhých. Podařilo se dosáhnout dohody všech poskytovatelů péče se zdravotními pojišťovnami. Je to doslova historický okamžik, který znamená průlom v komunikaci mezi všemi zástupci zdravotnictví.

Zlepšila se dostupnost zdravotnických pomůcek – pacienti se nově dostanou ke spoustě doteď nehrazených. Zavedli jsme nový systém nákupu hlavně drahých přístrojů, ve kterém se zveřejňují všechny dokumenty týkající se rozhodování přístrojové komise. Všechny tyhle věci se podařilo uvést do života v rekordním čase. A poprvé v dějinách dostali i sami pacienti možnost se podílet na přípravě nových zákonů.

A dál. Nechci vás nudit, ale je to fakt důležité. Nejen pro zdraví, ale i pro naši státní kasu. Zavedli jsme jasná pravidla pro vykazování zpětných bonusů, jasná pravidla pro používání výjimek ze zákona o veřejných zakázkách. A taky jsme spustili první společné nákupy léků a materiálů nemocnic.

Snažíme se dostat doktory do těch nejodlehlejších oblastí. Tam, kde doteď nejvíc chyběli. Praktickým lékařům, pediatrům, zubařům za to dáváme dotaci, aby se mohli usadit a otevřít si ordinaci. Doktorům a sestrám snižujeme administrativu, aby se mohli víc věnovat pacientům. Digitalizujeme zdravotnictví.

Zdravotním sestrám i dalšímu personálu jsme od příštího roku zvýšili příplatky za směny. U sester vzrostou z 2000 korun v menších nemocnicích a 3000 korun ve fakultních na 7000 korun, u ostatního personálu z několika set korun na 2000 korun.

Sestřičky zůstávají nadále nejvíc nedostatkovou profesí ve zdravotnictví a potom, co jsme v rámci debaty s ministerstvem financí upustili od záměru výsluh, chceme teď navrhnout a prosadit příplatek na bydlení měsíčně 6000 Kč pro všechny sestřičky.

Je to jen krátký výběr toho, na čem naše vláda a Adam Vojtěch pracuje. Já osobně se zdravotnictví intenzivně věnuju. Vždyť jsem udělal i setkání se všemi řediteli nemocnic a děkany lékařských fakult, první svého druhu v našich novodobých dějinách, jestli to tak můžu říct. A možná si taky pamatujete moje přestřelky s jistým předešlým ministrem-expertem na drahé nákupy. Točí se tu obrovské peníze a musíme vědět, kam jdou a za co se utrácí.

Teď bych vám chtěl napsat o dvou velmi důležitých návštěvách. Přiletěl korejský prezident pan Mun Če-in a taky maďarský premiér pan Viktor Orbán.

S Jižní Koreou máme hodně zajímavý vztah. Po USA a Číně to je náš 3. největší obchodní partner mimo Evropu. U nás zaměstnávají korejské firmy 12 000 lidí. Nošovickou Hyundai známe všichni. A jen minulý rok k nám přijelo 417 tisíc korejských turistů. Jsme u nich hrozně populární, prý hlavně díky jihokorejskému romantickému seriálu Milenci v Praze neboli “Peurahaui yeonin” 😍 V budoucnu by u nás chtěli otevřít korejské kulturní centrum.

My bychom hlavně chtěli zvýšit náš vývoz do Koreje. Hlavně nanotechnologie a biotechnologie, ve kterých mají naši výrobci vynikající pověst. Dostat se na korejský trh není vůbec snadné, o to víc gratuluju firmám, jako je Emco cereálie, SEMIX PLUSO, Templářské sklepy Čejkovice  nebo Vinařství SONBERK. Taky první český investor postaví v Koreji svou výrobu, ve městě Busan vyroste český minipivovar.

S panem prezidentem jsem se bavil hlavně o tom, že chceme volný obchod a že zásadně měníme naši ekonomickou strategii. Už nebudeme dávat pobídky každému, ale jen těm, kdo do naší země přinesou vyspělé technologie a přidanou hodnotu. Chceme spolupracovat ve vědě a technice. Vždyť Jižní Korea patří na úplnou světovou špičku 🇰🇷 Můžeme společně rozvíjet projekty třeba na uchovávání energie, vesmírné technologie, elektrická auta, autonomní řízení, umělou inteligenci, průmysl 4.0 nebo smart cities. Probrali jsme i náš zbrojařský průmysl, který se v posledních letech staví na nohy, jadernou energetiku a taky lithium, protože Korea má know-how na jeho využití.

A domluvili jsme se, že začneme intenzivně komunikovat. Musíme hledat další odbytiště pro české zboží a služby. Teď vyvážíme 87 procent do Evropské unie. To je příliš velká závislost.

Korejskému prezidentovi jsem taky navrhnul, abychom zavedli mezi Českou republikou a Koreou výměnu studentů na způsob Erasmu, který funguje v Evropské unii.

V Kramářově vile jsem zase jednal s Orbán Viktor 🇭🇺 Dovoluji si ho nazývat svým přítelem. Potkali jsme se už nesčetněkrát na setkáních V4, na Evropské radě, byl jsem u něj na návštěvě v Budapešti. A byli jsme to my dva, kdo v Bruselu ve 4 ráno vybojovali konec kvót a to, že přerozdělování migrantů bude ryze dobrovolné.

S Viktorem jsme mluvili o všech věcech, které jsou aktuální pro naše země i celý region, ale jedna mě zaujala zvlášť. Má konkrétní plán, jak podpořit porodnost v Maďarsku. My řešíme stejný problém. Chceme motivovat naše mladé rodiny, aby měly děti, a samozřejmě je tam vazba na zaměstnání.

Dlouho jsme diskutovali rodinnou politiku a taky podporu porodnosti, ale taky životní podmínky dětí. 

Maďarsko patří do první desítky našich nejvýznamnějších obchodních partnerů. Náš vzájemný obchod je rekordní. Pro představu. V roce 2012 to bylo 5,4 miliardy euro, loni už 8,2 miliardy. Mimochodem třeba síť čerpaček MOL je se svými 306 stanicemi v Česku druhá největší. V rámci V4 jsme se dohodli na stavbě vysokorychlostní železnice z Budapešti do Varšavy přes Bratislavu a Brno. Bude se po ní dát jezdit až 250 km/hod. A třeba cesta z Budapešti do Varšavy by se měla zkrátit z neuvěřitelných dvanácti hodin na tři. Tak doufejme, že to není jen nesplnitelný sen. Ministerstva dopravy všech zúčastněných zemí zadají studii proveditelnosti stavby. Maďarská vláda na ni dá v přepočtu 120 milionů korun.

Taky je Maďarsko velká příležitost pro náš zbrojařský průmysl. Rozjeli modernizaci armády ve velkém a poptávají skoro všechny druhy výzbroje včetně cvičných a bojových letadel. Naše Aero L-39NG je k tomu jako stvořené. Už teď Maďaři licenčně vyrábí zbraně z CZ firearms - Ceska zbrojovka. Ta je mimořádně úspěšná v celé skupině V4. 

Bavili jsme se samozřejmě i o energetice, migraci, evropském rozpočtu, vnitřním trhu, mobilitě, brexitu a spoustě dalších věcí. Myslím, že Viktor měl v Praze příjemný program. Podíval se do Kramářovy vily, Hrzánského paláce, Arcibiskupského paláce, Senátu, Sněmovny, do Lán a večer jsem ho s jeho paní pozval na večeři do Palomy.

Blíží se Vánoce a my ve Strakově akademii rozsvítili stromeček. Teda spíš strom. Kdo budete mít někdy cestu kolem Strakovky, přijďte se podívat. Taky jsme u hlavního vchodu uspořádali výstavu kreseb dětí z dětských domovů. Je to už pátý ročník a účastní se ho 37 domovů. Letošní téma je “Nejlepší vánoční dárek před 100 lety.” Hlasovat můžete teď hned. Dávám odkaz do komentářů. Vítězný obrázek dáme na PFko Úřadu vlády 2019. Slavnostní vyhlášení a předání dárků výhercům přímo ve Strakovce uděláme ve druhé půlce prosince.

A teď zpátky do politiky. Opravdu klíčové téma. V Bratislavě se potkali zástupci 16 zemí skupiny Přátel koheze. 

„Koheze“? Co znamená koheze? 

V praxi to znamená, abychom měli stejné dálnice a železnice, jako třeba ve Španělsku, z peněz Evropské unie.

Patříme ještě pořád k chudší části Evropské unie a tak je pro nás hrozně důležité, aby v plánovaném Evropském rozpočtu zůstaly zachované peníze na politiku soudržnosti a zemědělství. Závisí na tom třeba rozvoj našeho venkova, silnic, železnic a podobně. Evropská komise chce tyhle peníze snižovat a to je pro nás nepřijatelné. Zároveň si chceme rozhodovat, kde přesně peníze použijeme. Protože sami nejlíp známe naše potřeby. Chceme peníze na investice, které nám chybí, rozhodně ne na workshopy, semináře, konference a nějaké analýzy, které nemají konkrétní uplatnění.

Cílem našeho setkání v Bratislavě bylo vypracovat společné prohlášení, které bude mít v jednání o evropském rozpočtu váhu. A myslím, že společná deklarace 15 států váhu má:
🇨🇿🇧🇬🇨🇾🇭🇷🇪🇪🇬🇷🇭🇺🇮🇹🇱🇻🇱🇹🇲🇹🇵🇱🇵🇹🇸🇰🇸🇮

Naši společnou deklaraci dobře shrnuje tahle věta: „Kohezní politika potřebuje dostatek zdrojů k podpoře a udržení sbližování, růstu, investic a konkurenceschopnosti napříč EU a EU na globálním trhu.“ Investovat do koheze je rozhodně lepší plán než do další administrativy, jak to teď navrhuje Evropská komise.

Z Bratislavy jsem přejel rovnou do Brna, kde jsem převzal záštitu nad soutěží TOP Malých a středních podniků. Tahle akce je pro všechny šikovné podnikatele, kterým se podařilo uspět v konkurenci velkých firem.

Řekl jsem hned na úvod, že malé a střední podniky jsou pevnou a nezastupitelnou součástí české ekonomiky a jsou taky hlavní tahoun našeho současného hospodářského růstu. I slavné, velké firmy vznikaly v malých dílnách. Laurin & Klement začínali se třemi dělníky, Juta a.s. byl původně spolek malých výrobců textilu, Koh-i-noor Hardtmuth CZ, Bata, tyhle všechny firmy začínaly jako malé podniky. A nemusíme jít ani tak daleko do historie, vezměme si Brano, Kofola, Madeta a.s., firmy, které vznikly z malých rodinných živností, a přesně tento rodinný typ podniků je základ hospodářství a záruka jeho kontinuity. Protože jsou to právě rodinné firmy, které reprezentují hodnotu poctivé práce.

Naše vláda chce podnikatelům maximálně snížit administrativu, ministerstvo průmyslu a obchodu analyzuje všechny současné povinnosti podnikatelů, aby odhalilo zbytečnou byrokracii. Pracujeme na digitalizaci státní správy. Moje vize o efektivním a snadném podnikatelském prostřední je jasná, taky jsem to napsal ve své knížce. Stát musí nastavit výhodná pravidla hry pro podnikatele a živnostníky a plést se do fungování podnikání co nejmíň.

Doba pro založení firmy musí být kratší než 24 hodin, musíme zredukovat na půlku všechny zákony a předpisy a dát je k dispozici na jednom místě, online a zdarma podnikatelům. Rád bych vybudoval úřad pro podporu podnikání, kde podnikatel vyřídí všechny potřebné záležitosti a nebude muset oběhnout pět úřadů. Já sám jako bývalý podnikatel vím, jak je to náročné a co to všechno obnáší. Podnikání dneska není žádná sranda, a myslím si, že podnikatelů je potřeba si mnohem víc vážit a uvědomit si, že jsou to právě oni, kdo vytváří pracovní místa a podílí se na prosperitě naší země.

Další akce, nad kterou jsem převzal záštitu, byla mezinárodní konference Zdravotní aspekty kvality života českých seniorů. Dokud je člověk mladý, tak si neuvědomuje, jak velkou část populace tvoří právě důchodci. V našem desetimilionovém národě je přes 3,5 milionu důchodců a z toho 2,4 milionu starobních. A představte si, že třeba Rada seniorů, která konferenci pořádala, má půl milionu členů. I já jsem vlastně důchodce a bylo mi ctí, že mě na konferenci pozvali. 

Máme společný cíl. Zvyšovat kvalitu života seniorů a zajistit jim spokojené stáří. K tomu patří samozřejmě důstojná životní úroveň, kontakt s lidmi, kvalitní bydlení, sociální, zdravotní péče, doprava, kultura a plno dalších věcí. Naše vláda dělá, co se dá. Rekordně jsme zvýšili důchody, znovu opakuju o 900 korun měsíčně a dalších 1000 korun měsíčně všem nad 85 let, taky jsme zavedli radikální 75procentní slevu na jízdném. 

A pracujeme na dalších věcech, které seniorům pomůžou. Třeba podpoře výstavby obecních sociálních bytů, hrazených očkováních proti nemocem zvlášť nebezpečným pro starší lidi, snazší dostupnosti zdravotních pomůcek a rehabilitací.

Řekl jsem ve svém projevu, že vyspělost každé společnosti se pozná i podle toho, jak se chová a jaké životní podmínky je schopná zajistit seniorům, kteří se svou celoživotní prací podíleli na rozvoji země. A myslím, že chování naší vlády ukazuje, že si našich seniorů opravdu vážíme. Za 12 let existence Rady seniorů jsme první vláda, která jejich programové priority zapracovala do Programového prohlášení.

Už jste si určitě všimli, že v každém týdenním hlášení nevynechám moje aktivity v oblasti vědy. Naposledy jsem Vám psal, že v neděli večer jedu předávat cenu České hlavy, což je taková česká nobelovka. Letos jsme s kolegy z vládní Rady pro výzkum, vývoj a inovace, kterou řídím, rozhodli, že ji získá pan profesor Jaroslav Doležel z Ústavu experimentální botaniky Akademie věd. Úžasný člověk, vědec s mimořádným nadhledem a přirozenou skromností. Zkoumá DNA rostlin, možná jste zaregistrovali, že nedávno oznámil, že se jeho týmu podařilo rozluštit celý dědičný kód pšenice. Nejsem odborník, ale jeho výsledky považuji za obdivuhodné, už dnes se stává velkým vzorem pro mladé vědce.

Taky jsem se společně s místopředsedou Rady pro výzkum Karlem Havlíčkem setkal s dalším úspěšným vědcem, profesorem Michalem Pěchoučkem z pražského ČVUT. Je to velká kapacita v oblasti umělé inteligence a chystá se vytvořit v Praze s dalšími výzkumnými pracovišti centrum, jakýsi superhub pro umělou inteligenci. 

Ta je spojená třeba s autonomním řízením aut, což bude obrovské téma budoucnosti. Slíbili jsme mu, že začneme na úrovni Evropské komise intenzivně pracovat na tom, že Česká republika by mohla vytvořit jedno z evropských center excelence pro umělou inteligenci. Už jsem to projednal s předsedou Jeanem-Claudem Junckerem a budu to chtít projednat i s místopředsedou Evropské komise a komisařem pro digitální trh Andrusem Ansipem. Budu tam prosazovat a lobovat za české zájmy.

V pátek jsme měli hlavní zasedání Rady pro výzkum, vývoj a inovace, tentokrát za účasti mezinárodního poradního sboru, špičkových vědců ze zahraničí. Mimo běžné agendy jsem využil tuhle chvíli a představil všem moji velkou vizi: Česká republika jako inovační lídr EU v roce 2030. Jsem přesvědčený, že na to máme lidský i technický potenciál. Jenom se toho nesmíme bát. Znamená to ale, že musíme podporu vědy, výzkumu a inovací nejen zvýšit, ale všechno musíme daleko líp koordinovat, s jasnými cíli. 

Nejsem sice vědec, ale jsem důsledný a urputný a pokud si něco vezmu do hlavy a přesvědčím se, že to dává smysl, pak to dotáhnu. Na celé koncepci pracuji s Karlem Havlíčkem, mojí pravou rukou pro oblast inovací a vytváříme systém založený na změně financování a hodnocení výzkumu, podpoře start-up firem, digitalizaci státu, koncepci patentové politiky, budování excelentních inovačních center jako je to pro umělou inteligenci, o kterém jsem vám před chvilkou psal. Taky připravujeme pro podnikatele motivační systém s cílem investovat do výzkumu a řadu dalších opatření. Postupně vás s tím budu seznamovat, v příštích týdnech se o tom bude hodně mluvit.

Teď dál. Snad jste si v týdnu všimli i mého vyjádření na podporu našich vojáků, kteří se stali obětí spekulace médií. Prý jestli nebyli zapletení do případu úmrtí Afghánce podezřelého z vraždy našeho vojáka Tomáše Procházky. Náš ministr obrany Lubomír Metnar promluvil naprosto jasně: naši vojáci na misích striktně dodržují humanitární mezinárodní právo.

Aha, jsem na osmé stránce. Tak už jen pár “výkřiků”: Jednání s Českými dráhami, s Českou poštou, hodinové setkání s generální ředitelem BBC panem Tonym Hallem.

Tak to je zatím všechno, no, protentokrát to ale myslím stačí. Bohatě 🙂 

Přeju fajn neděli.Čau lidi, napsalo mi spousta z vás, že si mám dát fakt bacha na ČSSD. Že nás v minulosti strašně podrazili. Oni ale o sobě říkají, že jsou „ta nová ČSSD“ 🤓Tak uvidíme. Ať to dopadne, jak chce, určitě můžou zapomenout na nějaké zvyšování daní. A samozřejmě nedovolíme, aby pokračovalo netransparentní hospodaření některých státních firem, institucí nebo nemocnic.

Taky mi hodně z vás píše, co je to za kravál s tím vyhošťováním ruských diplomatů. To vám hned ujasním a pak už se vrhneme na moje týdenní hlášení, OK?

Takže: už to označení “diplomat” je špatně. Jsou to ve skutečnosti lidi, kterým se říká “nedeklarovaní zpravodajci.” V Česku jich máme údajně nejvíc z celé Evropy. Dejte si schválně článek "Ruská ambasáda v Praze je prošpikována špióny". Pokud jste ho ještě nečetli, dávám ho do prvního komentáře. A pokud si někdo myslí, že jim jde o dobro naší země, tak se šeredně plete. Navíc nás ruská strana skandálně obvinila z toho, že ten jed Novičok se měl vyrábět u nás. Je to sprostá lež. Vyhoštění by se netýkalo skutečných diplomatů nebo dokonce velvyslance, jak někdo spekuluje.

Jasně, že Británie má naši podporu. Pracuje tam 50 tisíc Čechů. Naše Škodovka, která za minulý rok zaplatí 8,7 miliard na daních, dělá v Británii skvělý byznys. I když Británie odchází z Evropské unie, musíme dělat všechno pro to, aby Evropa zůstala silná a jednotná. Plus samozřejmě Británie je významný člen NATO a z hlediska evropské i alianční bezpečnosti je zásadním partnerem pro ČR.

Do EU od nás vyvážíme 90 procent zboží. A naopak z EU máme 90 procent všech investic. Jasně, máme s ostatními státy v různých věcech spory. To je život. Znáte to z rodiny. Vždycky nějaké hádky budou. Rozhodně si sem nedáme cpát migranty. A taky nechceme, aby nám přikazovali, na co můžeme a nesmíme používat evropské peníze. Chceme od Evropy, aby nás neomezovala na vnitřním trhu a naši lidi mohli bez omezení pracovat v zahraničí. A taky jsme dohromady mnohem silnější. Bez ostatních evropských zemí za zády bychom nevyjednali zrušení cel na ocel, což náš průmysl fakt potřebuje. Takže znovu opakuju, Británii musíme podpořit. Tečka. Nemůžeme v Evropě pořád jenom něco odmítat a když je čas udělat jasné solidární gesto, tak zůstat stranou. Je potřeba, jak říká náš Milan Hnilička, “držet kabinu.” Abych to shrnul: když z naší země vypovíme pár ruských zpravodajců, svět se nezhroutí.

Píšu vám tady a dávám fotky, jak jezdíme s ministry po krajích a sepisujeme, do čeho je potřeba investovat. Musím se fakt smát těm, kteří nás za to kritizují. Nezlobte se na mě, ale vůbec tomu nerozumí. Vůbec netuší, co děláme a proč to děláme. My děláme jako úplně první vláda investiční plán na příštích 10 let. Pro tuto zemi a pro její lidi! 

Ptám se každého, kdo to kritizuje: Vy nechcete, aby fakultní nemocnice v Plzni postavila nový pavilon chirurgie? Vy nechcete, aby v Brně měli novou gynekologicko-porodnickou kliniku? Aby měli v Kroměříži magnetickou rezonanci? Nebo v IKEMu nový urgentní příjem a další kapacity pro pacienty? Nechcete, aby modernizovali nemocnici v Olomouci? V Hradci Králové? Thomayerovu nemocnici?

Do nemocnic, které jsou přímo řízené ministrem zdravotnictví, máme plán investovat 11,6 miliardy na 7 let. Z toho stát by měl přispět 8,4 miliardy. Nikde není napsáno, že se všechno hned postaví, ale musíme přece plánovat, i kdybychom měli hned peníze, tak se některé stavby nepostaví dřív než za 5 nebo 6 let. 

Mně fakt nemusí nikdo radit s investicemi. Vybudoval jsem firmu pro 35 tisíc zaměstnanců, zmodernizoval jsem plno upadajících podniků. Za poslední dva roky moje bývalá firma investovala skoro 40 miliard. Takže si troufám říct, že v politice nikdo s většími zkušenostmi není. A mám vzkaz konkrétně pro pana redaktora, který se nám tím skvělý videem chtěl posmívat: potkejme se v 6:30 ráno před vládou. Dám vám školení.

A teď pojďme na ten můj týden. Budu to zkracovat, jak jen to půjde. Slibuju!

Mluvil jsem s pošťačkami a pošťáky. Berou častokrát míň než 20 tisíc měsíčně. Průměrná mzda u nás je přitom přes 30 tisíc. Na pobočce v Josefské ulici v Praze mi dali petici. Podepsalo jich ji 14 tisíc. Skoro polovina všech, co u České pošty pracují. Ještě počkejte, pokud mi sem chcete dát koment, že si pošťáci ani víc nezaslouží, protože se vám na poště ztratil balík. Česká pošta je dlouhodobě v rozkladu kvůli vedení, které tam bylo dosazené. Zaměstnanci za špatný systém nemůžou. Ryba smrdí vždycky od hlavy. Proto jsme odvolali ředitele a vyhlásili otevřené výběrko na nového. Už jsem vám to psal několikrát. Hledáme schopného manažera, ne vysloužilého kamaráda, co potřebuje teplý flek. Musí mít vizi, jak dát tenhle kolos do kupy. A my mu pomůžeme najít peníze na platy.

Další hrozně důležitá věc pro naši zem: rychlovlaky. Potkali jsme se už potřetí nad tímhle tématem, které nikdo do roku 2013 neřešil. Rychlovaky z Německa nás dneska objíždí přes Rakousko a pokud si nepospíšíme, tak se na evropskou síť nikdy nenapojíme. Jde hlavně o to propojit Berlín, Prahu, Brno, Ostravu, Varšavu, Vídeň, Bratislavu a Budapešť. Pro rychlovlaky směrem z Německa se rozhodujeme o dvou řešeních: buď budou končit pod Státní operou nebo půjdou přes letiště Václava Havla. Analyzujeme obě možnosti.

A taky jsme se bavili o spojení mezi Prahou a letištěm Václava Havla. Máme už definitivní řešení: Masarykovo nádraží-letiště-Kladno.

Jsou to velké vize. A hrozně mě štve, že až my je začínáme měnit ve skutečnost. Mohli jsme to mít už dávno, kdyby se začalo hned po revoluci.

Dal jsem rozhovor německému WELT. Pan redaktor mě potěšil. Prý dělal rozhovory už s mnoha českými premiéry a já jsem podle něj pozitivní a sebevědomý. Dokonce četl i mou knížku.

V Lánech jsem se potkal s panem prezidentem a podrobně jsem mu vylíčil, jak pokračuje jednání o vládě. Venku na nás čekali novináři. Byla ale strašná kosa a ještě padal sníh, takže to i sami redaktoři po osmi minutách zabalili. To nejdůležitější ale víte. S ČSSD jednáme, i když to teď zatím vypadá, že víc jednají s médii než s námi. Těšil jsem se že v pátek pokročíme, ale pan Hamáček nám schůzku zrušil. Zbytečně ztratíme čtyři dny. Pravděpodobně u nich probíhají vnitrostranické diskuse. Jinak se ale dosud naši experti navzájem potkávali každý den a vyjednávali jednotlivé body programů. Jak jsem vám psal na začátku: vyšší daně v žádném případě nedovolíme. Další schůzka je v úterý.

A teď už fakt stručně: našli jsme v rozpočtu 2018 úspory 8,4 miliardy, z toho dáme 3 miliardy do krajů na opravu silnic plus jednu miliardu už měl připravenou ministr Dan Ťok, zbytek využijeme na slevy na jízdném pro děti, studenty a seniory. Vláda projednala návrh ČSSD, aby se zrušila karenční doba, máme na to jiné řešení v prospěch zaměstnavatelů i zaměstnanců, proto jsem svolal na zítra mimořádné zasedání tripartity. Projednávali jsme, jak motivovat firmy, aby zaměstnávali zdravotně postižené. Z 270 tisíc nezaměstnaných je jich 45 tisíc. A spousta z nich chce a může mít job. I když jsou firmy finančně motivované, není odezva taková, jakou bychom chtěli. Pravděpodobně mají předsudky. Musíme je přesvědčit, že tito lidé jsou spolehliví zaměstnanci.

Trojdeňák v Bruselu. Tentokrát jsme neletěli velkým speciálem, ale takovým menším stříbrným. 

Pozval jsem všechny Čechy, kteří v Bruselu pracují, aby přišli diskutovat o Evropě a našem zastoupení v Evropě. Pro naši zem jsou tihle lidé strašně cenní. A důležití pro to, aby Česko získalo silnější pozici v Bruselu. Jejich zkušenosti potřebujeme. Takže pokud projeví zájem se vrátit domů, tak jim určitě musíme zajistit důstojnou pozici v naší státní správě. V roce 2022 nás čeká předsednictví, které bude náročné a o to víc tyhle lidi budeme potřebovat.

Nakonec se nás v sále tlačilo přes 150, nestačily židle. Ptal jsem se, jak jednotlivé instituce fungují a jaké s nimi mají naši lidi zkušenosti. Já sám jsem mluvil o spoustě věcí, třeba o tom, že Evropa má být jako ta galská vesnice z Asterixe a Obelixe. Uvnitř se lidi volně pohybují, pracují, obchodují, poskytují služby a taky společně vyjdou na hradby, když je před nimi nepřítel. 

S generálním tajemníkem NATO Jensem Stoltenbergem jsme se bavili o tom, že pokud mají lidi alianci dál věřit, musí být NATO schopné jim zajistit bezpečnost a vyřešit ty hlavní obavy, které mají.

Probrali jsme za ty tři dny hrozně moc věcí: bezpečnost, odstraňování překážek ve vnitřním trhu, zdanění digitálních firem, spolupráci s Balkánem, útok v Salisbury, clo na dovoz hliníku a oceli do USA. Jak víte, dopadlo to zatím dobře: naši výrobci dostanou výjimku. Platí do 1. května. Za ten krátký čas musíme projednat výjimku trvalou. A samozřejmě daňové úniky, které přijdou Evropskou unii na 150 miliard euro ročně. Já proti nim bojuju už čtyři roky a prosazuju opatření jménem reverse charge. Teď o tom začali mluvit i premiéři Holandska a Polska. Jsem rád, že to ode mě převzali.

Mluvil jsem i na 4 oči s britskou premiérkou. Téma nemohlo být jiné než brexit a útok v Salisbury. Taky jsem se zastavil s polským premiérem a dal mu do ruky seznam toho, co bychom s nimi chtěli řešit. Byly to úkoly, které jsem během výjezdu dostal od hejtmana z Libereckého kraje. Hlavně to, aby kvůli těžbě v polském dole Turów nebyla ohrožená pitná voda na Frýdlantsku. A taky, aby na svojí straně dobudovali železniční spojení z Hrádku nad Nisou do Žitavy. Domluvili jsme se, že mi dá stanovisko za měsíc.

Pak jsem měl pokec s novináři, přišli The Economist, Financial Times, El País, Rzeczpospolita a Süddeutsche Zeitung. Témata asi tušíte: migrace, kvóty, vyjednávání s Evropskou komisí. Zajímá to úplně všechny.

Tak a fakt už dost! Čtu to po sobě na papíře a už zase přetékám do třetí strany. Strašný. Respekt, pokud jste to se mnou vydrželi až sem. Přeju hodně zdaru v novém týdnu. I vám, co jste si můj text jen rozklikli. Třeba se mi to příště povede napsat fakt stručné. I když, to bych se dost divil. Mějte se!Čau lidi, začnu hned hlavní věcí, kterou teď žiju a kterou řeším. Jasně, obědy zdarma pro předškoláky a školáky do 15 let. Řekl jsem už minulou neděli v televizi, že to chci prosadit. A hned se toho chytli další politici. Vlastně jsem rád, že se teď předhání, čí to byl nápad. O to větší je šance, že ho prosadíme. Uložil jsem ministrovi školství předložit vládní návrh. Pokud se ptáte, jaký je rozdíl mezi našimi návrhy a těmi ostatními, tak v tom, že ostatním je jedno, kde na to vezmem peníze. My je, na rozdíl od nich, musíme sehnat a zároveň se starat, abychom nezadlužovali stát.
 
Ve Finsku mají školáci obědy zdarma už od roku 1948. Obědy zdarma plošně podporují i ve Švédsku, Estonsku, Slovensku a cílenou podporu mají v Kanadě, USA, Velké Británii, Francii, Maďarsku nebo třeba Itálii.

Moje nedělní vyjádření je výsledek dlouhého přemýšlení a na základě debat s finským, slovenským a teď naposledy i maďarským premiérem. S Viktorem Orbánem jsme před 14 dny probírali velké téma, rodiny a porodnosti. A došlo i na obědy zdarma, a za jakých podmínek fungují v Maďarsku, kde to zavedli už před nějakou dobou. Tehdy to ve mě definitivně uzrálo a veřejně jsem oznámil, že to chci prosadit.

Pro obědy zdarma mám sakra dobré důvody. Víte, už spoustu let dozadu znám z nadace příběhy rodin a hlavně matek samoživitelek, jejichž děti ve škole hladověly. Přispěli jsme jim a znamenalo to neuvěřitelný posun v jejich životě. I experti říkají, že dětem bez obědů se rychle zhoršuje prospěch a zažívají sociální vyloučení.

My všichni přece chceme, aby se lidi nebáli mít děti. A obědy zdarma pro nejmenší školáky jsou jedna z těch jistot, kterou podle mě rodiče potřebují. Takže jsem tenhle týden navrhl, že by měly mít obědy zdarma všechny děti v posledních ročnících mateřských škol a žáci základek do 15 let. Tím pádem to bude mít jasný systém a ne, že jako teď se složitě řeší žádosti o příspěvky.

Na Slovensku to začne platit od 1. ledna 2019. Maďaři jsou ještě o čtyři roky napřed. Děti předškolního věku u nich mají stravování zcela zdarma, pokud rodina nemá větší příjem v přepočtu na jednoho než 130 procent minimální mzdy nebo pokud je dítě chronicky nemocné nebo zdravotně postižené, je z pěstounské rodiny nebo má víc než jednoho sourozence. Maďaři taky dávají poloviční slevu na jídlo pro všechny děti na základkách a středních, pokud splňují podmínky, které jsem popsal výše. Z milionu dětí to v minulém školním roce pomohlo víc než 600 tisícům.

Moje představa je pro všechny děti posledních ročníků mateřských škol a děti na základkách do 15 let. Platit by to mělo jen pro státní školy. Peníze na to musí samozřejmě najít paní ministryně financí Alena Schillerová. A doufejme, že peníze budou hledat všichni ministři úsporami ve svých resortech. Včetně mě na Úřadu vlády 🇨🇿

Zpátky k nám a k mému týdnu.

RADIKÁLNĚ jsme zvýšili příspěvek lidem, kteří potřebují domácí péči. Pro postiženého člověka je snad vždycky lepší zůstat u sebe doma, než ležet v nemocnici. Ale potřebuje samozřejmě peníze na asistenta a další služby. Bohužel za posledních deset let stouply ceny o 100 procent, ale lidi dostali přidáno jen jednou. V roce 2016. Když jsem byl ministr financí. Takže pro ně začala být situace neúnosná.

Proto jsme ve sněmovně schválili zvýšení příspěvku. Lidem s nejtěžším postižením se zvýší o 6 tisíc na 19.200 korun měsíčně! Těžce postiženým přidáme 4 tisíce měsíčně. Náš rozpočet to bude stát dalších 4,7 miliard ročně. Co vám budu vykládat, Alena Schillerová nemá snadnou práci, sám to dobře znám.

Všichni tušíme, že lidé, kterým osud nedopřál zdraví, to mají strašně těžké. Ale za svůj život jsem už potkal tolik z nich, kteří to všechno zvládají s úsměvem a bojovně, že by si z nich nejeden zdravý člověk měl vzít příklad. Potvrdilo se mi to znovu tenhle týden v Lichtenštejnském paláci, kde jsme si připomněli Mezinárodní den osob se zdravotním postižením. 

Já jsem nejen předseda vlády, ale i předseda Vládního výboru pro zdravotně postižené občany. Takže mi bylo ctí předat ceny vítězům fotografické soutěže Navzdory bariérám. Možná jste viděli na fotkách, které jsem házel na Facebook, že byla skvělá atmosféra. K tomu všemu zahrála kapela Mentallica 😅

Naše vláda se zavázala, že podpoří zaměstnávání lidí se zdravotním postižením a celkově zlepší přístup státu. Výsledky jsou vidět už na spoustě míst. Nemluvím jen o bezbariérových vstupech na úřady, do škol, nemocnic nebo divadel. Spolupracujeme s kraji, městy i obcemi, aby upravovaly stanice a zastávky a nakupovaly bezbariérové autobusy a tramvaje.

A teď děti a jejich zdraví. S ministrem zdravotnictví Adamem Vojtěchem jsme slavnostně otevřeli nově zrekonstruovanou dětskou polikliniku v Motole. Byl u toho samozřejmě i pan ředitel Miloslav Ludvík. Mimopražští možná neví, že Fakultní nemocnice v Motole je největší zdravotnické zařízení v Česku a jedno z největších v Evropě vůbec. Mají tu 55 klinik a ročně v nich ošetří víc než milion lidí. Taky slouží jako základna pro výuku studentů lékařských fakult Univerzity Karlovy.

Jenže pavilony, ze kterých se skládá dětská část, slouží už od roku 1977. Takže potřebovaly naprosto nutně rekonstrukci, která ale musela probíhat za nepřetržitého provozu. Trvalo to dva a půl roku. A z 564 milionů korun, které na to byly potřeba, přispělo ministerstvo financí, které jsem tehdy vedl, dotací 339 milionů.

Konečně je hotovo. Naše děti si to zaslouží. Nejde jen o záchranu zdraví, ale taky, aby se tu cítily příjemně a dostaly ten nejlepší možný servis a komfort. Během návštěvy jsem poděkoval i doktorům a sestřičkám. Hrozně moc si jejich práce vážím.

A teď už Maroko 🇲🇦 Pro mě speciální téma. Vždyť to je už 27 let, co jsem nebyl v Rabatu a Casablance. Dům v Rabatu, kde jsem pracoval víc než 5 let a zastupoval 15 československých podniků, pořád stojí. Ale to jste asi už viděli na Facebooku a ve zprávách.

Já se každopádně neletěl do Maroka dojímat, ale hlavně navázat nové vztahy a otevřít dveře našim podnikatelům. Takže mě doprovodila paní ministryně průmyslu Marta Nováková, pan prezident Svazu průmyslu a dopravy Jaroslav Hanák a jeho kolegové, zástupci 40 významných českých firem jako třeba Cross Zlín, Farmak, Ostendorf OSMA, Essa, Transcon, ale taky třeba zástupci Českého vysokého učení technického v Praze v čele s panem rektorem Vojtěchem Petráčkem.

Maroko je opravdová brána do Afriky. Ekonomicky jsou na vzestupu. Je to náš 2. největší africký obchodní partner. Ale máme na víc. Zjistil jsem dokonce, že auta Renault a Dacia, které jezdí po českých silnicích, se vyrábí právě v Maroku. To je totiž největší producent aut z celé Afriky. Vyrábí jich 500.000 ročně a v roce 2021 plánují vyrábět 850.000 aut ročně. Na druhou stranu je Maroko velká příležitost pro naši skvělou Škodovku, která tady prodává čím dál víc. V tomhle roce prodali 2400 škodovek, příští rok by chtěli navýšit na 4000. Daří se tu i ZETORu nebo třeba Linetu.

Když jsem v roce 1991 z Maroka odjížděl, neměli ani kilometr dálnice. Teď mají 1800 kilometrů dálnic. A k tomu vysokorychlostní vlak TGV z Tangeru do Casablancy. V úseku mezi Tangerem a Rabatem je úplně nová trať, po které se dá jet 320 kilometrů za hodinu. Všude tam, kde rychlovlak staví, to znamená Tanger, Kenitra, Rabat a Casablanca vybudovali 4 moderní nádraží. A budou stavět trať i do Marrakéše a Agadiru. Škoda, že naše vlády v roce 1991 nepřemýšlely o tom, že nutně potřebujeme postavit páteřní dálniční síť a rychlovlaky. Snažíme se dohnat, co zanedbaly, ale nejde to napravit za pár let.

Samozřejmě jsem mluvil i o našem českém zbrojním průmyslu, protože Maroko investuje do obrany 4 miliardy euro ročně. My umíme nabídnout střelné zbraně i těžkou techniku. A naše cvičná a lehká bojová letadla dnes reprezentují naše hi-tech technologie.
 
Za posledních pět let se náš obchod zdvojnásobil. Od příštího dubna bude z Prahy létat přímá linka do Casablancy a už teď funguje spojení s Marrákeší. To, jak jde země nahoru, je vidět i v kultuře. Po celé zemi budují nové koncertní síně a divadla. Maroko jako stát funguje, ze všech severoafrických zemí je nejstabilnější. Pro zahraniční investory je dokonce už teď přitažlivější než Jihoafrická republika.

Ještě dvě perličky. V Maroku stojí největší solární elektrárna na světě. Otevřeli ji před dvěma roky v Ouarzazate. Ano, to je na Sahaře, kde svítí stále slunce. Ne jako u nás, kde jsme postavili největší solární tunel na světě 😤 

A jen tak mimochodem, v roce 2017 ZAKÁZALY marocké úřady výrobu, prodej a nošení burek, takového toho tradičního oděvu, který ženám nechává jen mřížku přes oči.

Byly to báječné, ale hrozně nabité dva dny. Na letiště ve Kbelích jsme s Monikou přijeli v šest ráno a už někdy před desátou dosedli v Rabatu. Tam nás přivítal marocký premiér pan Saadeddine Othmani. Dával jsem na Facebook fotky snad hodinu po hodině, takže jste to už viděli. Mauzoleum Mohameda V., zápis do Zlaté knihy, oběd s podnikatelskou delegací a marockými kolegy, kde jsem jim poděkoval za pohostinnost a vřelost.

Jednal jsem s panem premiérem Othmanim a paní ministryně obchodu Nováková zase se svým marockým protějškem panem Mulejem Hafídem Elalámym. Jeho celý titul je „ministr průmyslu, investic, obchodu a digitální ekonomiky Marockého království“. Dál jsme měli bilaterálku delegací a podepsali jsme Mezivládní dohodu o hospodářské a průmyslové spolupráci mezi oběma zeměmi. 

S místopředsedou Komory poradců (ekvivalent našeho Senátu) Marockého království Abduláhem Chalútím jsem zase řešil větší spolupráci mezi bezpečnostními službami při výměně informací, abychom mohli ještě spolehlivěji předcházet teroristickým útokům, pašování lidí a drog.

Byl jsem se podívat i na obrazy od paní Ireny Stanislavové v Národním divadle Mohameda V. Uspořádali výstavu jejích obrazů u příležitosti oslav 100. výročí republiky. Tomu říkám cesta - z Opavy až do Rabatu 👍

Večeře v královském paláci, které se zúčastnili i královi poradci, byl opravdový zážitek. Vrátily se mi staré vzpomínky na vůně a chutě, které mě před 30 lety v Maroku obklopovaly.

Další den jsme jednali s marockým ministrem zemědělství, mořského rybolovu, rozvoje venkova, vodního a lesního hospodářství panem Azizem Akhannouchem a s předsedou Sněmovny reprezentantů panem Habibem El Malkim. Pak byl čas odjet do Casablancy na podnikatelské fórum. Já jsem si vyžádal, že nechci jet autem, ale vlakem, abych vyzkoušel jejich TGV. Fotky jste určitě viděli. 

V Casablance jsem jednal s prezidentem Svazu marockých podnikatelů panem Sallahedinem Mezouarem a pak už jsme vyrazili na Česko-marocké podnikatelské fórum. Řekl jsem na něm, že od dob, kdy jsem v Maroku pracoval, se jejich pohostinnost a povaha nezměnily, ale ekonomika úplně zásadně. Teď může být české know-how a šikovnost našich firem Maroku nesmírně užitečná při jeho dalším rozvoji. A taky jsem řekl, že Maroko má něco zvláštního, co není v dnešním světě úplně obvyklé – má jasnou vizi a hledí do budoucna. Chtěl bych, aby se i české firmy staly součástí tohoto malého zázraku.

Ještě před odletem jsem toho chtěl stihnout co nejvíc. Potkal jsem se s Faouzi Chaabim, který se zabývá potravinářstvím, minerálními vodami a textilem, s panem Jérômem Berthodem, který má na starosti dovoz Škodovek a dalšími podnikateli.

Moje paní měla taky svůj program. Byla se podívat v centru, které pečuje o děti s Downovým syndromem a taky v asociaci, která bojuje proti drogám. Hašiš je v Maroku bohužel rozšířený a je to hlavně dědictví francouzského kolonialismu. V těch dobách byl dokonce legální, jen se z něj platila daň z tabáku… V Casablance zase Monika navštívila Asociaci solidarity s ženami samoživitelkami.

No a pak už byl čas letět domů. Přesně na Mikuláše. Vousy a berlu jsem neměl, ale zato několikapatrové plato s makronkami. Možná jste viděli fotky. Servíroval jsem posádce i novinářům, zkrátka všem na palubě.

Ve sněmovně jsme ve 2. čtení konečně projednali daňový balíček pro rok 2019. Zavádí třeba pravidla proti daňovým únikům velkých korporací a díky němu si můžeme posvítit i na peníze v daňových rájích a na odliv dividend.

Debatoval jsem se zástupci měst a obcí na 21. ročníku Celostátní finanční konference. Mluvil jsem hlavně o tom, že všichni žijeme z daní. Máme jeden z nejlepších veřejných rozpočtů v Evropě. Vemte si, že města a obce měly v roce 2013 na účtech 98 miliard. Na konci tohoto září tam měly už 210 miliard. A já připomněl, že bez EET a Kontrolního hlášení by se k takovému balíku nedostaly.

Mluvil jsem i o tom, jak zjišťujeme potřeby obcí a měst a jak je zohledňujeme nejen v našem Národním investičním plánu, ale i při tvorbě nových zákonů. Budu rád, když si celý můj projev přečtete. Dávám ho do komentářů.

V týdnu jsem měl i schůzku s ředitelem skupiny Veolia pro střední a východní Evropu, panem Philippem Guitardem. Řešili jsme hlavně jejich společenskou zodpovědnost. Vemte si, jak odtékají zisky vodárenských společností. Loni tady u nás vykázaly 2,07 miliard korun čistého zisku a 2,14 miliard odvedli na dividendách do zahraničí. To není normální.

Dál jsem měl schůzku s T-Mobile CZ a Deutsche Telekom Services Europe - Czech Republic. Byl u toho i náš vládní zmocněnec pro informační technologie a digitalizaci Vladimír Dzurilla a řešili jsme budování sítí a datové tarify. Zase jsme tlačili na T-Mobile, aby ten datový balíček konečně zlevnili.

Jednali jsme o zřízení Rady pro veřejné investování a zrušení Rady vlády pro stavebnictví. S panem profesorem Tomášem Zimou, rektorem Univerzity Karlovy jsme probrali projektový záměr na kampus Albertov - Biocentrum a Globcentrum. O tomu už jsem psal na Facebooku i Twitteru. Byla by to skvělá investice, kterou oba podporujeme. Poprvé za 100 let by v Praze vyrostlo něco opravdu velkého pod značkou Univerzity Karlovy. Taky jsem jednal s libereckým senátorem Michaelem Canovem o dopravním spojení s Frýdlantským výběžkem.

Potkal jsem se znovu i s firmou Cubespace, která mi představila první návrh české vesničky pro syrské sirotky. Měl jsem i bezpečnostní radu státu, potkal jsem se s panem Zdeňkem Pernesem, předsedou Rady seniorů za přítomnosti paní ministryně Kláry Dostálové.

Tak a jsme na sedmé straně. Děkuju všem, kdo jste to se mnou vydrželi a mějte se fajn 🤓Čau lidi, od 1. ledna jsem zhubnul už dvě kila a ještě teď před odletem jdu do fitka. Hned po Partii, na kterou chystám grafy, jak vidíte 😜 Můj plán? Osm kilo dolů. Plním jedno ze svých předsevzetí na rok 2019.

Tipuju, že dneska budu mít trošku jet lag, což víte, co je. No jasně. Letím do Singapuru, kde mají časový posun 7 hodin, pak Thajsko a Indie. Se mnou plné letadlo českých podnikatelů, kterým budu pomáhat na trhy v Asii. Ale ještě než odletím, chci vám všem říct o věci, která je pro mě nejzásadnější a na které dřu. 

DŮCHODY.

Ohlásil jsem, že je chci příští rok zvednout ZNOVA o 900 korun. Máme vůči seniorům obrovský dluh z minulosti. Cítím jako naši povinnost ho postupně napravit a zvednout jim životní úroveň. Do dvou let by měli mít naši senioři průměrný důchod 15 tisíc. Koukněte na můj rozhovor pro Právo a Novinky. Dávám do komentářů. 

Šéfka státní kasy Alena Schillerová tenhle můj plán asi ještě teď rozdýchává. Ví, že to letos znamená dalších 38 miliard, které se budou muset najít v rozpočtu. A že taky tvrdě tlačím na to, abychom i navzdory růstu platů a důchodů skončili v přebytku i tenhle rok. Stejně jako loni. 

Znovu opakuju, nejsme nezodpovědní, nehodláme tuhle zemi zadlužovat. V absolutních číslech jsme dokonce od roku 2014 dluh snížili o 61 miliard. A v poměru k HDP jsme ho od roku 2014 do konce 2018 snížili o 10,5 procent. Což je fakt výkon, když za váma neustále chodí ministři. A vždycky jen s tím, že potřebují víc a víc peněz. 

Kdyby tak měli v krvi šetrnost. Přitom je to naprosto elementární věc. Naučí se ji každý, kdo někdy dělal na sebe. Bavili jsme se o tom v rozhovoru s panem redaktorem Martinem Čabanem z E15. Je fakt hodně dlouhý, možná byste si k němu měli udělat velký kafe. Odměnou za to bude nálož informací, ke všemu důležitému, co se v poslední době stalo. Dávám do komentářů.

Dál řešíme obědy zdarma pro děti z mateřských škol a základek. Hnutí ANO na vládě navrhlo, že je mají dostávat děti z chudších rodin, tedy ty, které pobírají přídavky na děti. Ne, že je budeme zavádět plošně, jak chtěl náš koaliční partner.

A teď sestřičky. Od chvíle, co jsem začal psát tyhle týdenní hlášení, víte, že se snažíme vyřešit nedostatek zdravotních sester. No a tenhle týden vyšla zpráva, že jejich počet stoupl oproti minulému roku o celou tisícovku! V novinách psali, že je to díky tomu, že jsme jim zrušili povinnou maturitu z matiky. Ale my jsme toho udělali mnohem víc. Přidali jsme jim 5000 korun za směny a všem průměrně zvýšili plat o 2000. 

V procentech to znamená meziroční nárůst platů sestřiček o 15 procent. Tarifní platy sester se zvyšují o 7 procent. Takže sestrám ve směnách se celkově zvedne plat o 22 procent!

Náš ministr zdravotnictví Adam Vojtěch maká na tom, aby měly jednodušší papírování a víc času na pacienty. 

Pro studující sestřičky chceme zavést prospěchová stipendia a pro sestřičky-maminky zase dětské školky a skupiny u nemocnic. A dál budeme zvyšovat kompetence zdravotních sester a tím i prestiž jejich povolání.

Tohle jsou všechno věci, které možná zapadly. Novináři i lidi na sítích dál řešili dálnice a kalamitní sníh na D1. Což se jim nedivím, ale já o tom psal už minule. Nechci se opakovat. Zasloužíte si opravdové novinky. Takže pokud vás to zajímá, koukněte třeba na můj článek na Expresu, kde to shrnuju myslím nejhutněji.

Když je řeč o novinkách. Jak by se vám líbila celosvětová revoluce ve výrobě elektřiny? Naši vědci v ní sehrávají mimořádnou roli. Byl jsem se s místopředsedou Rady pro výzkum, vývoj a inovace panem Karlem Havlíčkem podívat do Ústavu fyziky plazmatu Akademie věd. Zkoumají tam termojadernou fúzi. Stejně jako na dalších místech na světě se pokouší vyvinout nový zdroj energie, který by byl de facto nevyčerpatelný. V centru všeho stojí zařízení Tokamak. Možná jste ho viděli na videu, které jsem už dával.

Naši vědci dělají na Tokamaku výzkum, který pomáhá i v projektu ITER. To je největší termojaderný reaktor na světě, který se staví právě teď ve Francii. Je to zároveň největší evropský projekt. Za 18 miliard euro. Spustit by se měl v roce 2025 a jeho parametry jsou jakoby z jiného světa. Teplota uvnitř něj bude 150 MILIONŮ STUPŇŮ CELSIA. To je desetkrát víc než v centru slunce. Zabírat bude plochu 60 fotbalových hřišť. Pokud půjde všechno, jak má, začne lidstvo kolem roku 2050 stavět první “nevyčerpatelné” elektrárny. A čeští vědci na tom budou mít lví podíl 🇨🇿

O jednání s pražským primátorem panem Zdeňkem Hřibem jsem vám už psal docela dost v týdnu. Praha tvoří skoro čtvrtinu HDP celé naší země, takže jsem pozval pana primátora, abychom si navzájem představili záměry, které má nové vedení Prahy a naše vláda. Na těch nejdůležitějších projektech musíme spolupracovat. Vláda je řeší finančně a magistrát by měl pomáhat s povoleními. Hlavně pro rychlodráhu na letiště, výstavbu nové vzletové a přistávací dráhy, dostavbu okruhu, ale musíme taky vyřešit majetkové poměry v Kongresovém centru nebo nemocnici Na Bulovce.

Chci, aby Praha nejen fungovala, ale taky nabízela kulturu světové úrovně, rodily se tu trendy, které přitáhnou pozornost celého světa. Poslední zajímavá budova, která tady vyrostla, byl Tančící dům. Chybí nám ale koncertní sál pro 21. století, muzeum moderního umění nebo důstojné prostory pro Národní galerii. Už jsem vám psal minulý rok, jak propojuji naši Národní galerii s Centre Pompidou v Paříži a lobuju u prezidenta Emmanuela Macrona, aby Praha získala licenci na ty nejexkluzivnější světové expozice.

Nejen galerie a koncertní síň, ale i nová vládní čtvrť v Letňanech by se mohla stát příležitostí pro novou, kvalitní a svěží architekturu. A k tomu seřezat obrovské náklady. Věnoval jsem tomuhle svému plánu velký kus jednoho loňského hlášení. Spočítal jsem v něm, že návratnost by byla 5 let. A za to by lidi konečně dostali snadno přístupné místo u okruhu, s dostatkem parkovacích míst a měli by hned vedle sebe spoustu úřadů, které jsou teď rozeseté po celém městě.

S panem primátorem se shodujeme, že dostavba Pražského okruhu a železnice na Letiště Václava Havla je priorita. O vládní čtvrti se ještě budeme bavit a chystám pro něj prezentaci. Fakt nehrozí, že by se z Letňan stalo “úřednické ghetto,” jak jsem se dočetl v novinách. Naopak, stane se z nich ještě atraktivnější místo k životu než doteď.

Teď už to vezmu jedno za druhým. Jednal jsem s americkým velvyslancem panem Stephenem B. Kingem, s novým italským velvyslancem panem Francescem Saveriem Nisiem a německým velvyslancem Christophem Israngem. Do Černínského paláce jsem zajel na novoroční setkání s diplomatickým sborem. Podal jsem si ruku a prohodil pár slov snad se 60 velvyslanci.

Měli jsme zasedání Vládního výboru pro zdravotně postižené občany. Řešili jsme třeba to, jestli kraje při zadávání výběrových řízení na dopravce dostatečně v podmínkách zohledňují podmínky pro lidi s omezením pohybu. 

Potkal jsem se s novým ředitelem Vodafone panem Nickem Readem a bavili se hlavně o vysokorychlostním internetu a datových tarifech. Znovu jsem mu zopakoval, že ceny jsou u všech operátorů vysoké a datové limity malé. Lidi se bojí používat mobilní internet, aby si ho nevypotřebovali. Tlačíme operátory k tomu, aby aspoň v prvním kroku nabídli za stejnou cenu víc dat.

Pozvali mě na Konferenci odborových organizací působících ve finančním sektoru. Potkal jsem se s panem Michalem Franklem. Je to jediný v Česku působící vědec, který letos získal prestižní ERC Consolidator Grant. S mezinárodním týmem zkoumá problematiku migrace.

Tak a teď už jdu na vaše otázky. Za chvíli musím vyrazit. Letíme přes Dillí a let s přestupem potrvá víc než 12 a půl hodiny. Bude to brutál. Myslím ale, že tahle cesta bude mít opravdu význam. Ve všech zemích mě čekají jednání na nejvyšší vládní úrovni. Moniku tentokrát neberu. Kvůli slinivce se nemohla dát očkovat. Je to škoda, protože s manželkou thajského premiéra se seznámila už v Paříži a dobře si popovídaly. Budu vám posílat fotky, když to půjde. A za týden to celé sepíšu. Mějte se fajn.Čau lidi, jak tohle dopíšu, jedu za rodinou. Tradičně máme vždycky den před štědrým večerem velkou akci. A je nás pokaždé hodně. Sestře Moniky se teď narodila holčička, takže máme nejlepší dárek pod stromeček zajištěný ❤️ 

Kolegové přinesli na naši poslední poradu v tomto roce adventní věnec. Tak jsme společně zapálili svíčky.

Vždycky jsem se na Vánoce těšil. Letos o to víc, že tenhle rok byl extrémně těžký. Nemůžu se dočkat, až si na chvilku vypnu oba mobily, budu jen tak s rodinou, sedět a poslouchat, jak si povídají. 

Jako kluk jsem byl nadšený, když jsem pod stromečkem našel angličáky a známky, které jsem sbíral. Taky knížky. Zamlada jsem strašně moc četl, hlavně Karla Maye, Julese Verna, Jaroslava Foglara… Teď už dárky nechci. Kromě jednoho. Vždycky mě hrozně potěší a dojme fotoalbum, ve kterém jsou naše rodinné fotky z minulých let. Naposledy nám dala dcera Viven fotky ze svatby. Taky pravidelně dostávám ponožky a spoďáry 💪

A dobroty. Zamlada moje maminka pekla dvoubarevné sušenky a vařila čočkovou polévku. Dnes tyhle moje oblíbené sušenky peče Monika. V Čechách jsme gastronomické tradice spojili. Máme vždycky řízek a bramborový salát, na který se vždycky nejvíc těší Monika 😍 K tomu čočkovou polívku, vinnou klobásu, cukroví. Řízky si samozřejmě schovávám i na pozděj. Odjíždíme 26.12. na hory a já mám co zakousnout během šestihodinového řízení.

A pohádky! Koukáme na ně celá rodina. Monika se na ně vždycky hrozně těší. V 19 na ČT1 poběží Kouzelník Žito potom Tři oříšky pro Popelku. Já mám rád ještě Pretty Woman…

A teď, když se ohlížím za tímhle svým předvánočním týdnem, musím říct, že jsem spoustu věcí zařizoval ve spěchu. Ne všechno vyšlo, ale některé se fakt povedly.

Hlavní věc: schválený je NEJDŮLEŽITĚJŠÍ ZÁKON ROKU 🇨🇿 Ano, jasně, rozpočet na příští rok. Prošel sněmovnou a podepsal ho už i pan prezident. I to divadlo, které před hlasováním udělala opozice, je minulostí. Sláva. Bylo jasné, že někteří poslanci budou opět exhibovat a překrucovat, aby byli co nejvíc na kamerách. 

No nic, jedeme dál. Pokud byste se chtěli podívat, co k tomu řekla osoba nejpovolanější, tedy ministryně financí Alena Schillerová, tak koukněte na video ČT24. Jsou tam fakta bez rétorického balastu. Dávám do komentářů.

Díky schválenému zákonu ožije spousta opatření, o kterých vám píšu už měsíce. Kolikrát už jste ode mě slyšeli, že rekordně zvýšíme důchody nebo že navýšíme platy profesím, které jsou dlouhodobě podhodnocené. A vždycky to bylo s dovětkem “od ledna příštího roku.” 

Tak jo. 

Zítra je Štědrý den, potom uplyne už jen týden a spousta těch plánovaných a slibovaných věcí se naplní 🤓

Náš rozpočet dovolí větší investice do dopravy, školství, vědy, výzkumu. Prostě investice do lidí a do této země tak, aby se to našim dětem a jejich dětem bohatě vrátilo. 

Samozřejmě opozice přednášela ve sněmovně celé tragické eposy kvůli našemu plánovanému schodku 40 miliard. Nejvíc se samozřejmě předváděl ten, který nasekal dluhy za 670 miliard a způsobil svými škrty pokračování krize 🙈

Takže já to zopakuju ještě jednou, i když vím, že vy, kteří mě pravidelně sledujete, to už moc dobře znáte. Schodek rozpočtu je PLÁNOVANÝ a během roku se vždycky snažíme, aby byl výsledek mnohem lepší. V roce 2016 jsme měli přebytkový rozpočet, v roce 2017 skoro vyrovnaný, no a tento rok děláme maximum, aby byl taky vyrovnaný. Snažit se budeme i příští rok.

To úplně nejdůležitější je, že neustále KLESÁ náš dluh v poměru k HDP. Ke konci tohoto roku ho znova snížíme. Z 32,2 procent HDP v roce 2017 na 30,7 procent letos. Naše ekonomika roste, máme jedny z nejlepších veřejných rozpočtů v Evropě a skvělý rating od mezinárodních agentur. Myslím, že tyhle Vánoce má naše země co slavit.

A dál. ZVEDÁME VÝDAJOVÉ PAUŠÁLY ŽIVNOSTNÍKŮM 👍 A to hned dvojnásobně. Z jednoho milionu na dva. Protože my na jednu stranu tlačíme na to, aby živnostníci a všichni podnikatelé poctivě platili daně, ale taky se jim snažíme maximálně vyjít vstříc a usnadnit jim práci.

Kdo zlepšit podmínky nepotřebuje, jsou samozřejmě poslanci. Jak víte z minulého hlášení, protlačili jsme sněmovnou snížení růstu jejich platů. 

Na poslední chvíli se nám taky podařilo vyřešit novelu zákona, aby zdravotníci, kteří pracují v těch nejnáročnějších podmínkách nepřišli od 1. ledna o příplatky. Hlavně ti, co pracují na operačních a porodních sálech, na ARO a odděleních urgentního příjmu, na jednotkách intenzivní péče, na onkologických odděleních, psychiatrických a gerontologických odděleních a podobně. Jejich práce si hrozně vážím. A dokonce nás za akčnost oficiálně pochválila paní Dagmar Žitníková, předsedkyně Odborového svazu zdravotnictví a sociální péče.

Další věci. Už dřív jsme snížili DPH na jídlo a nealko v hospodách, od roku 2020 snížíme DPH na teplo z 15 na 10 procent!

A když už jsme u toho, budeme dál bojovat proti odlivu peněz do zahraničí a agresivnímu daňovému plánování hlavně velkých nadnárodních společností. Zavádíme opatření proti těm nejoblíbenějším trikům: omezujeme odečitatelnost úroků od základu daně, zdaníme přemístění majetku bez změny vlastnictví do zahraničí, budeme víc zkoumat vyplácení zisků do zahraničí nebo třeba zavádíme pravidla proti zneužívání nesouladů daňových systémů. Je toho samozřejmě víc a je to extrémně složité.

Co se nám ještě před Vánoci podařilo. Skončí nepoctiví směnárníci. A to díky naší novele zákona, která lidem dává právo DO TŘÍ HODIN ODSTOUPIT od nevýhodného nákupu. 

Vím, co si myslíte. Že to je zákon speciálně pro turisty v centru Prahy. Ale ruku na srdce, každý, kdo někdy kupoval eura nebo třeba kuny určitě ví, že udržet si chladnou hlavu a dobře všechno přepočítat může být docela problém. Někteří “profíci” za přepážkou dokážou být fakt přesvědčiví a potom už je pozdě. Náš zákon tohle vyřešil a navíc ještě ruší většinu poplatků a zavádí směnárnám povinnost vystavit jen JEDEN srozumitelný kurzovní lístek.

Pak ještě další věc, která vám může připadat okrajová, ale pro fungování naší země v Evropě je zásadní. Senát schválil Fiskální pakt. Ne, nebojte. Euro fakt přijímat nebudeme. ALE zato získáváme právo účastnit se důležitých evropských summitů a spolurozhodovat o hospodářské unii nebo bankovním trhu.

Taky jsme na vládě vyřešili problém, který naší zemi vyrobilo pár europoslanců. Můj údajný střet zájmů. Bylo to docela rychlé. Pan komisař pro rozpočet a lidské zdroje Günther Oettinger mi poslal dopis, kde mluví o třech možnostech, jak to z pohledu komise řešit. A i když na to máme jiný názor, jedné z těch možností jsem vyhověl.

Schválili jsme novelu zákona o podpoře regionálního rozvoje. Stačilo změnit jediné slovo. V místě, kde se píše o složení vládní Rady pro Evropské strukturální a investiční fondy, teď bude, že předsedou nemusí být jen premiér, ale i jiný člen kabinetu. Jak vidíte, Lex Babiš v hodně bledě modré. Náš vlastní. 
 
Zároveň jsem poslal do Bruselu panu Oettingerovi dopis, ve kterém mu vysvětluju, že ve střetu zájmů můžou být lidi, kteří přímo rozhodují o proplácení peněz z operačních programů, nebo kontrolují, jestli byly peníze správně proplacené. A já nedělám ani jedno, ani druhé. I tak jsme se na vládě dohodli, že s okamžitou platností odstoupím z vedení Rady.

Teď vám chci něco napsat o fakt nabitém dni ve Vídni. Fórum Evropa - Afrika, které pořádal rakouský kancléř Sebastian Kurz společně s prezidentem Rwandy a předsedou Africké unie Paulem Kagamem. Naši společnou fotku tady na Facebooku jste určitě viděli.

Počtem obyvatel a přírodními zdroji je Afrika kontinent s neskutečným potenciálem. Náš cíl je zastavit nelegální migraci z Afriky, ale taky s jednotlivými státy navázat hospodářskou spolupráci. Když půjdou africké země nahoru ekonomicky, bude logicky i klesat počet lidí, kteří z nich utíkají. A jak říká sám Sebastian Kurz, byla by obrovská chyba přenechat Afriku jen tak mimoevropským investorům. 

Hlavní témata: digitalizace a inovace. Kromě lídrů evropských a afrických států přijelo i zhruba tisíc zástupců globálních společností a start-upů. Naše české firmy jsou neskutečně šikovné. Máme co nabídnout od aut, textilu, digitalizace až po letadla. Taky připravíme od roku 2019 nový program na podporu českých soukromých investic v Africe.

Někteří politici na Fóru říkali, ať proboha nemluvíme o migraci. Samozřejmě, že jsem o ní mluvil. Nemůžeme si nalhávat, že to není problém. Kdo si to myslí, je pekelně mimo. Proto jsem i ve svém projevu podpořil egyptského prezidenta Abd al-Fattáha as-Sísího, který v současnosti bojuje proti pašerákům nejúčinněji. Měl jsem možnost s ním krátce mluvit. Pozval mě do Egypta, kde už jsem v minulosti byl dvakrát obchodně. Předpokládám, že se zúčastním v únoru 2019 Arabsko-Evropského summitu.

Do Egypta vyvážíme Škodovky, klimatizace do aut, sklo i třeba cukr. A samozřejmě turistika je naprostý fenomén. I když v posledních letech kvůli bezpečnosti jezdí Češi míň, i tak Egypt letos navštívilo 200 tisíc našich lidí.

Na summitu jsem se dál seznámil s velmi příjemnou etiopskou prezidentkou Sahle-Work Zewdeovou, prezidentem Rwandy Paulem Kagamem, jehož rodina studovala v Praze. Taky jsem ho k nám pozval. Dál s prezidentem Angoly Joãem Manuelem Gonçalvesem Lourençem, víceprezidentem Nigérie Yemi Osinbajem a prezidentem Guineie Alphou Condém.

Nigérie, Egypt a Etiopie mají dohromady asi 420 milionů obyvatel. To je skoro jako celá Evropa. Obrovský trh pro naše výrobce a exportéry.

Zpátky v Česku mě zastihla ta hrozná zpráva o výbuchu v dole ve Stonavě. Zmařených 13 životů. I tátů od rodin. Děsivá ztráta. Nedokážu si představit, co musí teď rodiny před Vánocemi zažívat. Celou noc jsem byl v kontaktu se zástupci OKD i s polským premiérem Mateuszem Morawieckim, protože až na jednoho to byli všechno polští občané. Hned další den jsem letěl na místo neštěstí. A domluvili jsme se, že všechny rodiny pozůstalých mají dostat stejné odškodné při zohlednění počtu dětí. Ať už se jedná o Čechy nebo Poláky. Musíme se o ně postarat.

Když už tady máme to smutné téma dětí bez rodičů, zkusili jsme na vládě alespoň některým zpříjemnit Vánoce. Předávali jsme totiž ceny výtvarné soutěže dětí z dětských domovů. Přihlásilo se do ní 38 dětských domovů z celé republiky. Na vyhlášení pak přijely z Příboru, Volyně, Jablonné v Podještědí, Ostravy, Humpolce i Uherského Hradiště. Spolu jsme se koukli na vystoupení pana kouzelníka, fotili jsme se a povídali. 

Řekl jsem jim, že jejich obrázky, které už několik týdnů visí u hlavního vstupu do Strakovy akademie, nám všem, kteří tady pracujeme, zpříjemnily a zpestřily svátky. No a pak už byl čas předat ceny vítězům, diplomy a dárky. Udělali jsme pro ně taky exkurzi po Strakovce. Myslím, že spousta z nich si tenhle výlet do Prahy užila.

S místopředsedou vládní Rady pro výzkum, vývoj a inovace Karlem Havlíčkem jsme se potkali s generálním komisařem národního pavilonu Všeobecné světové výstavy EXPO 2020 v Dubaji, Jiřím Františkem Potužníkem. Tahle akce je největší světová show, kde budou jednotlivé země půl roku prezentovat to nejlepší z nových technologií. Návštěvnost je 25 milionů lidí a my máme ideální šanci představit naši zemi jako inovačního lídra. Přesně podle naší vládní strategie.

Připravujeme proto velkolepý pavilon, kterým chceme navázat na nejlepší léta, kdy jsme na EXPO patřili mezi neúspěšnější vystavovatele. Na výstavě se bude prezentovat 150 zemí a naše expozice ukáže to nejlepší z naší vědy a kultury.

Na prezentaci naší země uvolníme 230 milionů korun. Ať ve světě vidí, že Česká republika není jen velmoc sklářství, lázeňství a piva. My představíme nejpokročilejší technologie vyvinuté našimi lidmi a ukážeme potenciál naší země stát se inovačním lídrem v Evropě.

Předvedeme třeba zařízení, které dokáže proměnit suchou poušť v oázu prostřednictvím cíleného rozmnožování mikroorganismů. Vyvinuli ho naši vědci z ČVUT a Akademie věd. Expozici doplníme ukázkami naší robotiky, nanotechnologií, designu a mimořádné místo bude mít prezentace naší vědy.

Koukám, že už jsem slušně rozjel pátou stránku. Lepší už to se mnou nebude. No jo, vím, jsou Vánoce, tak vás nebudu zdržovat a další věci pojedu telegraficky.

Byl jsem na hasičském adventním koncertu ve Strahovském klášteře. Bylo to dojemné. Krásná vánoční atmosféra. Potom jsme šli na pivo, kde měli polotmavý speciál dvacítku. Dal jsem si dvě a významně jsem to cítil… Dál jsme měli Bezpečnostní radu státu. Přiťuknul jsem si s nejbližšími kolegy ze sekretariátu. Namluvil vánoční video, u kterého jsem se při prohlížení fotek i trochu dojal. S kolegy ze sekretariátu jsem šel na Manifesto Market. Pronajali jsme si iglú, je tam vždycky narváno, takže jsme si ho museli rezervovat měsíc dopředu. Dal jsem si skvělé hranolky, svařáka, lívanečky. Včera jsem se tam vrátil znovu s rodinou a koupil si teplé ponožky z jaka. Mám je právě teď na sobě. Fungujou, doporučuju. Potom jsme šli na Staromák. Ukážu vám večer fotku.

Tak. 

Končím.

Zítra si plánuju den s rodinou u vánočního stromečku užít. Přeju vám všem krásný Štědrý den a bohatou nadílku 🎄Čau lidi, dneska začnu hlavně pro Pražáky. Tak snad se na mě vy ostatní nebudete zlobit 😉 Ale tohle říct musím. Vám všem. Je to důležité. Jsem rád, že Vám můžu představit Petra Stuchlíka. Petr je úspěšný muž v nejlepších letech. Má za sebou Harvard. Přesněji Harvard Business School. Tuhle nejstarší a nejuznávanější obchodní školu na světě absolvoval třeba i bývalý starosta New Yorku Mike Bloomberg nebo prezident George W. Bush. A samozřejmě by se jich našlo víc. Petr vybudoval z nuly firmu s miliardovým obratem. Fincentrum. Možná znáte. Možná i Vám zlevnili hypotéku nebo pojištění.

Petr žije v Praze dlouhé roky, vydobyl si v ní úspěch, a teď by se jí za to rád pokusil odvděčit. Když jsme s kolegy přemýšleli nad nejvhodnějším kandidátem na pražského primátora, někdo zmínil jeho jméno. Potěšilo mě, že další člověk z byznysu, který má bohaté životní zkušenosti a nepotřebuje se živit politikou, je ochotný obětovat svůj pohodlný život a vydat se napospas médiím. A ještě do toho dát své peníze.

Petr žije v Praze 23 let a má ji prochozenou skrz naskrz. Díky tomu poznal, s jakými problémy se Praha potýká. Začínal tady jako osmnáctiletý student Vysoké školy ekonomické. Nejdřív na Chodově, na koleji Blanice, pak na koleji Strojnická na Praze 7 u Výstaviště, pak zase na koleji na Jarově. Bydlel v Bořivojově ulici na Žižkově, na rohu Bělehradské a Rumunské, takže hodně dobře ví, co to je rušná ulice. Taky ví, jaké peklo někdy může být dojíždění do města, protože několik let bydlel v Dolních Chabrech na Ulčově. Teď žije na Starém městě, dvě minuty chůze od magistrátu.

Takže Prahu zažil ze všech možných úhlů. Jak sám říká, chtěl by sem přitáhnout víc turistů, kteří jezdí za kulturou a míň těch hlučných, kteří jezdí na rozlučky se svobodou a pak nad ránem zvrací Pražanům na domovní dveře. Sám koupil a tím zachránil jediné pražské soukromé rádio s vážnou hudbou. Když se ho na to lidi ptali, řekl, že Vídeň, Salzburg i Praha jsou Mozartova města. Ty první dvě na tom umí dokonale vydělávat. Mají skvělý kulturní marketing. Praha se to konečně musí naučit taky.

Jako ředitel obří firmy procestoval celý svět. A mohl se inspirovat, jak to chodí v Berlíně, Rotterdamu, Londýně, Paříži, Dubaji… Je hrozně důležité, aby náš nový primátor měl tenhle mezinárodní rozhled. Byl schopný vidět možnosti, jak posunout Prahu dál. Vždyť i v mé knížce píšu o tom, že potřebujeme odvážné vize, investovat do kultury, lákat turisty na památky i moderní projekty, které nikde na světě nemají šanci vidět. Petr to chápe dokonale 👍

Těch důvodů, proč Petrovi Stuchlíkovi věřím, je víc.

V byznysu je známý jako rozený lídr, motivátor, autor překvapivých řešení. Zároveň je to člověk s obrovským záběrem. Vyzná se v matematice, astronomii, miluje hudbu, umí pilotovat letadlo. Byl schopný svou firmu nejen vybudovat, ale provést ji těžkými obdobími a krizemi. Takového člověka teď v čele Prahy potřebujeme. Minule jsme vyhráli jen těsně, takže tady byla čtyři roky extrémně křehká koalice, ve které se prosazovaly změny fakt těžko. Zvlášť, když zástupci Zelených odmítali stavět. Když jsme nastoupili, padlo na nás dědictví z minulosti. Nevýhodné kontrakty, o které bylo potřeba město očistit. O tunelu Opencard a skutečném tunelu Blanka slyšeli lidi v celé republice 🙈

Já věřím, že v dalším období to bude fungovat líp. A hlavně, že se příštímu vedení podaří zrušit nehorázné odměny v dozorčích radách pražských firem.

Takže dámy a pánové, tady ho máte. Úspěšného byznysmena, vzdělance a filantropa na vrcholu sil. Který je navíc odhodlaný dát našemu městu maximum energie 😎 Ještě než vůbec o nějaké nabídce kandidovat na primátora věděl, rozhodl se zbavit byznysu, který dvacet let budoval. Jak sám říká, chce se posunout do další životní fáze a svoje schopnosti a know-how dát do služeb Pražanům.

A teď pro vás mám dobrou zprávu, která se týká všech, nejen lidí z Prahy. Naši kolegové na ministerstvu financí vypracovali předpověď, že česká ekonomika dál poroste skvělým tempem 3,2 procenta letos a 3,1 procenta příští rok. Škoda, že firmám chybí zaměstnanci, mohli jsme na tom být ještě mnohem líp.

Co je důležité, tuhle předpověď si nikdo nevycucal z prstu, ale poprvé v dějinách ji posoudil i nezávislý Výbor pro rozpočtové prognózy. A ten naše výsledky potvrdil. Schválně si přečtěte, co o tom na Facebooku píše naše paní ministryně financí Alena Schillerová. Z novin se totiž tyhle pozitivní věci moc nedozvíte… Odkaz vám dávám do komentářů. Je to další vynikající zpráva, která přichází jen týden poté, co naší zemi mezinárodní agentury zvýšily rating. Ale o tom jsem vám už psal v předchozím hlášení.

I když jsou všechny tyhle statistiky a hodnocení fajn, musíme být opatrní a hlavně začít zásadně snižovat provozní náklady státu.

A taky bych chtěl vyvrátit jednu lež. Možná jste slyšeli, že hodláme neziskovkám sebrat 3 miliardy korun. Je to nesmysl. Všechno, co hodláme udělat, je prostě podrobná analýza výdajů. Na neziskovky včetně samosprávy jde 18 miliard ročně. Ani se neví, kdo to číslo vymyslel. Trvalo tři měsíce, než se odborníci z Úřadu vlády a ministerstva financí dobrali k podobným údajům. Organizace, které se zabývají sportem, kulturou nebo školstvím a sociální politikou by se ani neměly nazývat neziskovky. Je potřeba je vyčlenit a sledovat zvlášť. Takže opakuju: chceme jen vědět, jestli se ty peníze vynakládají účelně a nezneužívají se ☝️ A taky analyzujeme, jak a kde se za posledních pět let peníze zvyšují a kde snižují. Blíží se rozpočet, tak je to dost logické. A média už jsou plná katastrofických zpráv. Naprosto nesmyslných. My totiž nevíme, jak ta analýza dopadne, chápete, proto ji děláme. Opakuju pro média: analýza proběhne!

Plánoval jsem vám napsat, jaký jsem měl zbytek dovolené, ale na začátku týdne jsme se všichni dozvěděli tu smutnou zprávu o smrti našich vojáků v Afghánistánu. Takže jsem dovolenou zkrátil o dva dny a vrátil se s rodinou do Prahy, abych mohl vzdát našim hochům poctu. O momentech na Letišti Václava Havla, kam vládní speciál přivezl ostatky, se mi nechce moc rozepisovat. Hlavně kvůli příbuzným padlých. Bylo to smutné. Spolu s panem prezidentem a kolegy Vondráčkem a Hamáčkem jsme rodinám kondolovali. Sám mám čtyři děti, bylo mi to hrozně líto, až se mi tlačily slzy do očí.

Ale takový je svět, ve kterém žijeme. Kdyby se mezi námi nenašli lidé ochotní riskovat život za vlast, tak žádná vlast nikdy nevznikla a neudržela se při životě. A v dnešním globalizovaném světě to znamená operovat i mimo území České republiky. Musíme se smířit s faktem, že i terorismus je globální. A je potřeba bojovat proti jeho kořenům, i když jsou třeba na druhé straně zeměkoule. Hezkou úvahu napsal pan podplukovník Otakar Foltýn na webu armády: “Smrt našich vojáků v Afghánistánu je samozřejmě stejnou tragédií jako úmrtí dělníka sraženého na D1 nebo smrtelný úraz řidiče sanitky, jemuž bezohledný řidič nedal přednost. V něčem je ale smrt vojáka, policisty nebo hasiče ve službě přece jen jiná: z položení života ve službě vlasti se může stát symbol, který společnost spojuje. Absolutní, definitivní, společný všem, kdo tvoří stát, v jehož službě padli. V takových okamžicích se ukazuje, zda má společnost stále zdravé jádro, které cítí symboliku oběti pro druhé.” Dávám vám odkaz na celý článek do komentářů.

Hned z letiště jsem jel do práce, kde mě čekaly hory pošty a podpisových knih. Dva dny jsem třídil poštu, četl články a analýzy o migraci, o Frontexu. Kolegové byli samozřejmě na dovolené a já měl kancl pro sebe 🤓 Takže jsem si mohl udělat větší pohodu a chodit bez bot. A taky jsem se konečně dostal k mailům, na které jsem si doteď nedokázal najít čas.

Tak a teď už jdu na vaše otázky. Od zítřka se mi pracovní týden rozjíždí už zase naplno. Mějte se fajn.Čau lidi. Je jasné, čím dnes začnu. Čím začít musím. Asi si každý budeme už napořád pamatovat, kde jsme byli a co jsme dělali, když jsme se dozvěděli tu zprávu o úmrtí Karla Gotta. Já jsem se zrovna vracel ze sázení stromů v Českém ráji. Ten den všude hráli jeho písničky, poslouchal jsem je, dokud jsem nešel spát. Mimořádně pozdě. V jednu ráno. Moje nejoblíbenější je Lady Carneval a Srdce nehasnou, kterou nazpíval s Charlottou.

I když jsem věděl, že Mistr je na tom zdravotně špatně, nečekal jsem to tak rychle. Měli jsme se o prázdninách potkat. Můj blízký přítel František, kterého si nesmírně vážím, organizoval soukromou oslavu narozenin Karla Gotta, byli jsme na ni pozvaní do Stanovic na Karlovarsku, ale bohužel jsem byl s rodinou na dovolené na Krétě. Domluvili jsme se, že po návratu půjdeme na společnou večeři, ale už to bohužel kvůli zdravotnímu stavu pana Gotta nebylo možné.

Když jsem se dozvěděl zprávu o jeho úmrtí, kontaktoval jsem Ivanu Gottovou a zeptal se, jak může vláda rodině pomoct s organizací pohřbu. Bylo jasné, že reakce lidí bude obrovská. Zasedla vláda a podmíněně jsme schválili státní pohřeb v případě, že bude rodina souhlasit. Museli jsme konat rychle. Zorganizovat pohřeb jednoho z nejslavnějších Čechů naší historie za pár dní nebude jednoduché. Paní Ivana Gottová si vybrala pohřeb se státními poctami a dala k tomu i oficiální vyjádření.

Karel Gott byl jedinečná, neopakovatelná osobnost. Ztělesněné dobro, vždy pozitivní, příjemný, v dobré náladě. Moc jsem si ho vážil. Jeho umění dokázalo spojovat lidi bez ohledu na věk, společenské postavení, víru, politické názory. Znali jsme se asi deset let a máme plno společných známých, všechno prima lidi. 

V pátek od 8:00 ráno do večera 22:00 se s ním budeme moct rozloučit v Paláci Žofín na Slovanském ostrově. V sobotu od 11:00 bude zádušní mše pro pozvané v katedrále svatého Víta, Václava a Vojtěcha a rozloučení se státními poctami, kterou budeme živě promítat na Hradčanském náměstí. Myslím, že teprve v ten moment si naplno uvědomíme, každý z nás, a hlavně starší generace, že byl pan Karel Gott součástí našeho života.

Přiznám se vám. Je mi až trochu divné vám teď psát svoje týdenní hlášení ve stínu úmrtí jedinečné osobnosti. Včera jsem se navíc ještě k tomu zúčastnil z pohřbu Kornela Andrzeje Morawieckého, otce polského premiéra Mateusze Morawieckého. Byl to nesmírně statečný a ve svém národě vážený člověk. Celý život bojoval proti komunistickému režimu a taky proti vstupu vojsk Varšavské smlouvy do Československa. Byl to skutečný hrdina. Zúčastnit se jeho pohřbu beru jako projev solidarity polskému premiérovi, kterého považuji za přítele, a celému polskému národu. Doufám, že Mateusz příští neděli drtivě vyhraje volby.

Tak a teď jdu na to. Každý přispíváme podle svých schopností a dokud nám stačí síly. Takže tady máte moje týdenní hlášení.

Ano, už je líp. Máme na to další papír, takže komentátoři a opozice můžou vykládat, co chtějí. Naše země udělala obrovský skok. Renomovaná světová agentura Moody’s, když v pátek skončilo obchodování na světových burzách, vyhlásila, že České republice ZVYŠUJE hodnocení v úvěrové spolehlivosti. Máme teď hodnocení Aa3, což je stejně jako má třeba Belgie. Na absolutní vrchol nám chybí už jen 3 příčky. Naposledy nám agentura zvýšila hodnocení před dlouhými 17 lety.

Je to zásluha všech lidí, kteří každý den vstávají a chodí do práce, živnostníků, malých i velkých firem a všech zaměstnavatelů a samozřejmě taky státních zaměstnanců. Jménem celé vlády vám všem ze srdce děkuju. Je to ocenění nás všech.

Tuhle prestižnější známku jsme dostali díky tomu, že jsme rozpohybovali ekonomiku, ta fakt neroste sama od sebe. Od našeho vstupu do politiky od ledna 2014 jsme dali do pořádku veřejné finance, které jsou zdravé a jedny z nejlepších v Evropě. A co je důležité, že agentura mluví o tom, že k tomu přispěly vládní reformy. Ty řeči, že to celé udělal ekonomický růst bez účasti vlády, jsou naprostý nesmysl a analýza Moody’s to dokazuje. Tím, že zvyšujeme důchody, platy, peníze na obranu, vědu a výzkum, navyšujeme investice, lidi vidí, že jsme stabilní země, že nás čeká skvělá budoucnost, že bohatneme, tak se nebojí utrácet. 

Pumpujeme peníze do ekonomiky, spotřeba je hlavní motor růstu a pro horší časy připravujeme národní investiční plán. Děláme prostě racionální opatření a odmítáme nesmysly, jako bankovní daň. Za ni by nás určitě agentura Moody’s nepochválila. I ekonomové varují, že by zvýšila poplatky a zdražila úvěry a dopadlo by to negativně na všechny občany.

Taky se projevilo, že jsme přestali podporovat montovny a zaměřili se na průmysl s vysokou přidanou hodnotou, že podporujeme inovace a tím zvyšujeme ekonomickou odolnost celé naší země. Prostě je jasné, že víme, jak dostat Českou republiku na světovou špičku. Tam, kam historicky patříme a kde jsme byli za první republiky.

Vyšší hodnocení se ukáže v peněženkách všech. Díky němu ušetříme stovky milionů na finančních trzích, protože všichni vidí, že jsme skvělý a důvěryhodný partner. Schválně koukněte na Facebook Aleny Schillerové.

Pak tady mám další pecku. Jsme 16. nejlepší energetika na světě. Světová energetická rada posunula Českou republiku s ohledem na udržitelnost nahoru o 5 míst. Hodnotí u toho tři věci. Bezpečnost, dostupnost a šetrnost vůči životnímu prostředí. Předběhli jsme země jako Irsko, Japonsko nebo Izrael. Být 16. ze 128 hodnocených zemí je skvělý výsledek. 

A v jedné věci jsme úplně nejlepší. Nejnižší nezaměstnanost. Z celé Evropy. Jsme číslo jedna. Vyhlásil to oficiálně Eurostat. Máme nezaměstnanost jen 2 procenta. Němci ji mají o polovinu vyšší, 3,1 procenta. Průměr EU je dokonce 6,2 procenta. Na chvostu Řekové se 17 procenty. Hrozně důležité je sledovat i nezaměstnanost mladých, v EU se to měří do 25 let. A i v tomhle excelujeme, jsme hned za Německem a Nizozemím. Mladí lidi se u nás fakt nemusí bát o práci.

Jsme prostě úspěšný národ, tak se za to nestyďme. Mluvme o tom, buďme pozitivní, sebevědomí, hrdí na náš národ, na naše schopnosti. Musíme se chválit, protože vybraná média jen kritizují a šíří blbou náladu. Dal jsem k tomu celkem dlouhý rozhovor, rekapituluju v něm i cestu do USA. Za chvilku dávám sem na Facebook.

Další věc, ve které excelujeme, je snižování státního dluhu vůči HDP. Tímto parametrem se to měří všude na světě, přátelé komentátoři. Potvrdil to Český statistický úřad, když tenhle týden spočítal výsledky pro 2. čtvrtletí tohoto roku. Meziročně jsme dluh snížili o 11,8 miliardy. Teď je 33,11 procenta vůči HDP, do konce roku by měl být 31,3 procenta. 

Když jsem přebíral Ministerstvo financí koncem ledna 2014 byl dluh 41,1 procenta vůči HDP. Od té doby jde dolů už pátý rok v kuse. A přitom významně navyšujeme výdaje na důchody, platy, vědu a výzkum, armádu. O tom vám píšu skoro v každém hlášení.

Takže prosím vás pěkně. A teď prosím o pozornost.

Až uslyšíte dneska večer, a kdykoliv, někoho nadávat v hospodě, dejte mu tahle čísla, není těžké si je zapamatovat a můžete je i zaokrouhlit. Než přišel Babiš, dluh 41 procent vůči HDP, tento rok bude 31 procent.

Jasný jak facka. Jsme 4. nejlepší v Evropě. Pokud chcete naopak vědět, kdo nás nejvíc zadlužil, koukněte na tabulku, co dávám za chvíli sem na Facebook.

A ještě jedno číslo do debaty. 20,2 miliardy korun. Tolik přineslo do konce minulého roku EET. Těším se, až spočítáme výsledky za tenhle rok. Jak víte, provozujeme loterii Účtenkovka, ve které můžete vyhrát plno cen včetně auta, když do ní přihlásíte účtenku. Tím zároveň zvyšujete efektivitu EET. Za dva roky si ji zahrálo 978.860 lidí a zaregistrovali neuvěřitelných 380 milionů účtenek. Určitě jste si všimli, že vydávání účtenek v obchodech, hospodách, salónech už je prostě běžná věc. Stejně jako v zahraničí. Ty desítky miliard korun navíc, které EET přinesla, pumpujeme zpátky do naší země. Silnice, školy, nemocnice!

Jo, když jsme u těch nemocnic, určitě jste viděli fotky, jak jsem s Adamem Vojtěchem objel pražské nemocnice. Nejdřív jsme zajeli do Fakultní nemocnice Královské Vinohrady. Jak víte, chceme tam postavit nové traumacentrum. Tenhle projekt z roku 2009 byl odhadovaný na 4,7 miliardy. Tak se ptám, proč ho nikdo nepostavil? Uplynulo 10 let. Dnes se odhaduje rozpočet na 7 miliard korun.

Traumacentrum? Oddělení speciálně pro pacienty ve vážném stavu. Těžké úrazy, bouračky. Na Vinohradech mají teď největší takové centrum v celém Česku, ale potřebují investovat do nové budovy. Vemte si, že ročně tady přijmou skoro 5000 lidí s vážnými, mnohačetnými zraněními. To je víc než 20 procent případů ze všech pražských kapacit.

Vinohrady pokrývají 1,5 milionu lidí nejen z Prahy, ale i středních Čech a mají obrovské zkušenosti s vážnými případy. Popáleniny, srdeční příhody. Jenže na to, jak mají velký příjem, není areál nemocnice vůbec dělaný. Kdo jste tam někdy byli, tak to moc dobře víte. Pavilony rozestrkané na obrovské ploše, mezi nimi pobíhají po chodníčcích a mezi auty návštěvníci, pacienti, personál…

Nové traumacentrum by bylo hlavně od toho, aby rozmístění všech pracovišť mělo logiku, centralizovala se péče, prostě se to celé zrychlilo a zefektivnilo ve prospěch pacientů i personálu. Jen převoz nemocných mezi pavilony stojí ročně asi 35 milionů korun. A když přistane vrtulník, jehož přistávací plocha není mimochodem vůbec osvětlená, musí z něj pacienta přeložit do sanitky a převézt do pavilonu a pak třeba do několika dalších na různá vyšetření. Říkají tomu Vinohradské kolečko…

Nová budova by měla heliport rovnou na střeše. Nemocnice má už teď špičkové týmy lékařů, takže by traumacentrum okamžitě po dostavbě jelo naplno. Projekt je připravený, tvořil ho velký tým odborníků, kteří si za ním stojí. Včetně pana ředitele Petra Arenbergera. Nemocnice má dokonce už i stavební povolení.

Jasně, těch 7 miliard je spousta peněz, ale jak víte, tak jsme nedávno podepsali s bankami Národní rozvojový fond a Vinohrady by mohly být jeden z jeho projektů. Budeme hledat i možnosti financování od státu. Rozhodně to bude jedna z našich strategických investic v Praze. A doufejme, že se v roce 2021 začne stavět.

Hned další den jsme vyjeli do Thomayerky. Každý ví, že je dlouhodobě podfinancovaná a nové investice je potřeba řešit co nejdřív. Postavili ji už v roce 1928 díky T. G. Masarykovi a když do ní člověk přijde, má pocit, že se tam za těch 90 let nic neudělalo. 

Jejich plicní klinika má světové renomé a skvělé výsledky v operacích rakoviny plic, ale pavilon G1, kde sídlí, je v katastrofálním stavu, rozpadá se pod nohama. Obnova bude stát 270 milionů, projekt je hotový a předpokládám, že nejpozději začátkem roku 2021 se začne rekonstruovat a bude hotovo do konce roku 2023.

Klinika navíc jako jediná v naší zemi umí léčit a operovat pacienty s tím, čemu se říká multirezistentní TBC a jsou na jejím pracovišti hospitalizovaní lidi z celé republiky. 

Mluvil jsem s vedením nemocnice, hlavně panem ředitelem Zdeňkem Benešem, který mi potvrdil, že plicní klinika poskytuje špičkovou péči v oblasti léčby rakoviny plic a tuberkulózy. Klinikou mě provedla paní profesorka Martina Vašáková, celosvětově uznávaná kapacita. A na vlastní oči jsem viděl, že to prostředí je katastrofa. Chci všem lékařům a zdravotním sestrám poděkovat za trpělivost a skvělou práci, kterou tam odvádí.

Taky jsme řešili centrální urgentní příjem. Tento projekt je na stole od roku 2015. Tehdy se jeho cena odhadovala na 835 milionů, dneska to vypadá až na miliardu, ale v každém případě to Ministerstvo zdravotnictví podpoří, patří to mezi naše priority. Nemocnice ho fakt potřebuje, protože jen tak zajistí rychlou a komplexní zdravotní pomoc pro velkou část Prahy. Denně sem přijede až 500 sanitek, slouží v ní přes 2000 lékařů a za rok projde jejím urgentním příjmem přes 700 tisíc lidí. Vždyť taky obsluhuje největší spádovou oblast v Praze, která zahrnuje skoro půl milionu lidí.

Je to prostě jedno z nejvýznamnějších zdravotnických zařízení u nás. Dohodli jsme se, že se ho budeme snažit dát co nejrychleji do pořádku postupnými investicemi. Mají plány na opravy a zateplování pavilonů, k tomu pomůžou nejen evropské dotace, ale taky naše Nová zelená úsporám. Budou investovat do IT vybavení a dalších přístrojů. Celkem plánujeme investovat 3 miliardy.

Už teď investujeme do pražských nemocnic masivně. Mezi roky 2011–2027 na to půjde 7,35 miliardy. Ministerstvo zdravotnictví dává 3,42 miliardy na 3 konkrétní strategické investice. Kromě Thomayerovy nemocnice to bude IKEM, kde vybudujeme plnohodnotný příjem a další budovy za víc než miliardu a ve Všeobecné fakultní nemocnici postavíme nový centrální areál za 1,5 miliardy.

IKEM, Homolka a Motol jsou v podstatně lepším stavu než nemocnice, které jsme doposud navštívili. V Motole jsme loni otvírali dětskou polikliniku za 600 milionů, 339 šlo ze státního rozpočtu. Postupně se podívám do všech nemocnic. Příště to bude Všeobecná fakultní nemocnice na Karlově náměstí, která je ve velice špatném stavu.

Takže nápad pana primátora Hřiba postavit další novou nemocnici je úplně nesmyslný. Máme jich v Praze dost, ale potřebujeme je dát do pořádku, chybí jim miliardy na investice. Už teď má Praha naprosto nejvyšší počet lůžek na obyvatele. Přesněji 6,3 na 1000. Máme jich dostatek. Čeho je nedostatek, jsou sestřičky. Takže by ani pro novou nemocnici nebyl personál. A k tomu ještě 45 procent všech akutních hospitalizací v Praze tvoří mimopražští, takže by zvýšení počtu akutních lůžek v hlavním městě ještě posílilo migraci z jiných částí republiky do Prahy.

Takže je úplně jasné, co lidi potřebují. Modernizaci většiny pražských nemocnic a stavbu moderního traumacentra. Říkám to od začátku a zoufale neodborné výkřiky pražských Pirátů v médiích na tom nic nezmění. Myslím, že to ani normální člověk nemůže brát vážně. Jsou skoro rok ve vedení hlavního města a myslím, že každý, kdo tu žije, si názor už udělal.

Nic taky nezmění jeden prostý fakt. Fakt, že je potřeba výstavba administrativního komplexu v Letňanech. Ušetří našemu státu miliardy a usnadní komunikaci lidí a starostů se státními úřady. Napsal jsem vám toho spoustu v minulých hlášeních a ještě dám za chvíli sem na Facebook nejnovější článek.

A aby všichni viděli, že podobné administrativní komplexy jinde po světě už dávno fungují, uspořádal jsem v Lichtenštejnském paláci mezinárodní konferenci. Přijeli kolegové z Norska, Dánska, Německa, Litvy a Estonska a přednášeli o svých zkušenostech s plánováním, výstavbou a financováním administrativních komplexů.

Taky vysvětlovali důvody, kvůli kterým se rozhodli sestěhovat státní zaměstnance na jedno místo. Třeba Norové už staví administrativní komplex pro 14 ministerstev v Oslu. Německo postupně stěhuje úředníky do vládní čtvrti v Berlíně. V rámci něj mají taky Spolkové kancléřství, Spolkovou radu a Spolková ministerstva. Dánsko zase postavilo administrativní komplex v Kodani. Je funkčnější, efektivnější a prostě celkově modernější, než kdyby zůstali ve starých budovách. Litva svůj administrativní komplex plánuje. Přestěhuje se do něj 8 ministerstev. V Estonsku postavili Ministerský dům v Tallinnu pro 5 ministerstev. Za chvilku dávám sem na Facebook všechny prezentace.

My jsme s paní ředitelkou Úřadu pro zastupování státu ve věcech majetkových Kateřinou Arajmu představili náš projekt v Letňanech, který má obrovské úspory a návratnost. 

Všichni nám potvrdili, že mít moderní, nízkoenergetický administrativní komplex je rozumné řešení. Nejen, že ušetří peníze, zlepší dostupnost pro občany a zefektivní práci úředníků. Taky přinese spoustu synergií, které se v naší státní správě vždycky těžko hledají.

Jasně, vždycky se najdou novináři, kteří jsou chytřejší než experti na danou problematiku. A zásadně jenom píšou proti Babišovi. Teď kritizují, že chceme postavit komplex mimo centrum města.

No ano, MIMO CENTRUM!

Ona totiž Kodaň, Oslo nebo Berlín vypadají dost jinak než Praha. Ví vůbec někteří komentátoři, proč se Praze říká Zlatá a Stověžatá? To proto, že centrum našeho města je historický unikát nevyčíslitelné hodnoty. Vy byste v něm rádi viděli obří, moderní, prosklený komplex? Super nápad!

Co do historického centra naopak patří, jsou historická sídla, kde teď sídlí ministerstva, a která chceme uvolnit pro lidi. Třeba Nostický palác, by se mohl otevřít veřejnosti jako muzeum nebo galerie. Další budovy, do kterých bychom museli investovat spoustu peněz na rekonstrukci, by se mohly prodat a tak by se aspoň část z nich vrátila k původnímu účelu. K bydlení.

Jedem. Další věc. Česká pošta. Je potřeba ji napravit po bývalém vedení, které hospodařilo netransparentně.

Potkal jsem se s jejím ředitelem Romanem Knapem a taky ministryní financí Alenou Schillerovou, ministrem vnitra Janem Hamáčkem a ministrem průmyslu a obchodu Karlem Havlíčkem. Pan Knap nám představil plán, jak dostat poštu do zisku už v roce 2021. Bude muset začít fungovat jako moderní firma, ve které je management přímo odpovědný za hospodářský výsledek. Samozřejmě podmínka je zachovat 3200 poboček. 

Plánů, jak na to, je spousta. Od posilování prodeje po internetu, propojení databází, aby si člověk mohl vyřídit všechno potřebné na nejbližší poště a nemusel nikam dojíždět, prostě celková digitalizace, taky logičtější organizace firmy, větší efektivita při doručování zásilek, rozšiřování finančních služeb, prodej nepotřebného majetku a plno dalších opatření. Budeme pokračovat v projektu Pošta Partner, který se osvědčuje v Německu a Rakousku. V rámci něj zapojujeme do provozu pošt na vesnici malé podnikatele, koloniály nebo obce. Vyžádal jsem si ještě nejnovější výsledky hospodaření. Bude to náročné. Česká pošta příliš dlouho jela samospádem. V každém případě budu osobně s místopředsedy vlády na chod České pošty dohlížet. Protože se chystají prodávat majetek za miliardy, je důležité, aby byly prodeje transparentní a nejlépe elektronickou dražbou.

Instituce, na kterou jsme všichni pyšní, je Univerzita Karlova. S jejím rektorem panem Tomášem Zimou jsem jednal hlavně o kampusu Albertov. Je to skvělý společný projekt Přírodovědecké, 1. lékařské a Matematicko-fyzikální fakulty, největší za posledních 50 let. Má stát 5 miliard.

S panem rektorem jsme se bavili taky o evropských penězích, Operačním programu Jan Amos Komenský, pražském traumacentru, Lékařské fakultě v Ústí nad Labem a o druhé etapě výstavby kampusu v Plzni. Měli jsme si toho spoustu, co říct, takže jsme přetáhli čas. Vzdělání, věda, výzkum jsou moje srdcovky. V Česku máme skvělá výzkumná pracoviště, která koncentrují mozky nejen z republiky, ale i Evropy a světa. Nejde jen o univerzity, ale samozřejmě i o Akademii věd. Dělám všechno pro to, aby v příštím programovém období, které teď připravujeme, mohla pražská pracoviště čerpat evropské peníze.

Já, když si vzpomenu na moje studentská léta, tak se mi vybaví hodně silně jedna věc. BRIGÁDA. Se spolužáky jsme si všichni přivydělávali a já si tenhle týden znovu brigádničení vyzkoušel. Jeli jsme s Richardem Brabcem sázet stromky. U vesničky Vyskeř je teď nová ovocná alej, kterou založili dobrovolníci v rámci projektu Sázíme budoucnost.

Zároveň tahle ovocná alej u Vyskeře připomíná 150 let od narození Mahátmy Gándhího, takže jsme házeli lopatou já, ministr Brabec a velvyslankyně Indie paní Narinder Chauhan. Dával jsem k tomu video, tak koukněte.

A proč sázíme stromy? Těch důvodů je spoustu. Strom je nejlepší přírodní klimatizace, vyrábí kyslík a naopak pohlcuje CO2, zvlhčuje okolí a hlavně je nám v přítomnosti stromů hezky. Zkuste si zajít do lesa třeba v parném letním dni a hned uvidíte, jak obrovský rozdíl to je. Strom je prostě úžasný organismus. Sázet stromy není žádný populismus, jak tvrdí někteří novináři, ale naopak je to životně důležité. DÍVEJTE SE DNES NA NOVĚ NA STŘEPINY! Dneska 21:35.

Jako Česká republika jsme 7. nejlepší na světě v udržitelném rozvoji, o tom jsem vám už psal několikrát. Na summitu udržitelného rozvoje OSN jsem vystoupil se závazkem, že vysadíme do roku 2025 let 10 milionů stromů. Tenhle projekt by měl spojit všechny generace, celý národ. Můžou se zapojit úplně všichni, ale bylo by skvělé, kdyby se ho zúčastnilo co nejvíc dětí a mladých lidí. Je výborné, že se zajímají o ochranu klimatu. Protože sázení stromů je velmi užitečný způsob, jak k této ochraně může každý z nás přispět. 

V mateřských školách máme 364 tisíc dětí. Kdo máte děti, víte, že jsou nadšené, když můžou pracovat s hlínou a házet s lopatkou. Tak mám dobrej nápad, pojďme to využít a učit je lásce k přírodě už v tomhle věku. Ať si každé z nich zasadí vlastní sazeničku. Jsou malinké, mají 15 centimetrů, děti to bude určitě bavit. To samé na základkách, tam je 941 tisíc dětí. Taky středoškoláci a vysokoškoláci si můžou v rámci školy kopnout do hlíny a vysadit strom. Těch je 420 a 290 tisíc. Dohromady se tady bavíme o 2 milionech mladých lidí, kterým záleží na budoucnosti naší planety. Pokud se zapojí i rodiče a zaměstnanci škol, tak ten závazek vysadit 10 milionů stromů, který jsme si dali do roku 2025 splníme už příští rok. A navíc, ministerstvo životního prostředí k tomu teď vypsalo nové dotační tituly za 250 miliónů korun, které můžou využít všechny školy, třeba na obnovu přírodních zahrad. A dalších 100 miliónů korun pro všechny na sázení stromů ve volné krajině.

A když už se do toho sázení v rámci školy pustíte, můžete svou výsadbu zaregistrovat nejen na webu Sázíme budoucnost, ale třeba i na webu ČESKÁ REPUBLIKA 2030. Tam totiž střádáme dobrovolné závazky, které nám pomůžou plnit další cíle udržitelného rozvoje. Odkaz na oba weby najdete za chvilku tady na mém Facebooku.

Možností bude v příštích měsících spousta, na akcích organizovaných obcemi, školami nebo různými spolky. Musíme sázet nejvíc buky a duby, protože jehličnany nám žere kůrovec. Počítá se samozřejmě každý strom, i ten, který třeba vysadí děti s rodiči na zahradě. 

Já už jsem tenhle rok vysadil 10 stromů. A doufám, že se ke mně připojí i mladí. Že nebudou jen protestovat, ale i sázet stromy a chodit do přírody a pomáhat ji čistit od odpadků a hlavně plastů. Kdo jste nebyli ještě na výstavě Voda a civilizace od paní Olgy Menzelové, nad kterou jsem převzal záštitu, tak určitě běžte. Výstava se mi líbila tak, že jsem z ní udělal kopii a umístil ji před Kramářovu vilu. Je volně přístupná veřejnosti. Uvidíte třeba, že v moři je taková plocha plastu jako Texas. Pojďte nám prosím pomoct udělat něco konkrétního. Protože na tom záchrana planety stojí, ne na projevech v OSN. A všichni to můžeme komunikovat a sdílet.

A stromy samozřejmě potřebují vodu. A my děláme všechno pro to, abychom zadrželi vodu v naší krajině. Vždyť jsme střecha Evropy a všechna voda od nás odtéká, jsme závislí jen na dešti a sněhu. Proto v krajině obnovujeme tisíce rybníků, mokřadů, revitalizujeme řeky i potoky, aby voda tak rychle neodtékala a zasákla se pod zem, kde ji máme jako v kasičce nejlíp chráněnou. Zadržujeme dešťovou vodu i v obcích, desítky z nich už využily možnost podpory z ministerstva životního prostředí. Richard Brabec připravil program i pro obce, kterým dochází pitná voda a víc než 430 obcí, kde bydlí skoro 200 tisíc lidí už ho využilo. A další tisíce projektů jsme připravení podpořit. Prostě voda a stromy jsou nejvyšším veřejným zájmem, bez nich není nic.

Tak a teď mám pro vás několik novinek z dopravy.

Na Letiště Václava Havla dojedete vlakem z centra Prahy v roce 2028. Tohle datum už je oficiální. Víc než 15 let se o tom jen mluvilo. My na tom už 3. rokem makáme.

Mýto. Od 1. ledna ho začnou platit kamiony na 900 kilometrech silnic 1. třídy. Někteří starostové se báli, že to kamiony začnou objíždět přes ně, tak jsme si sedli s předsedou Svazu měst a obcí Františkem Luklem. Náš ministr dopravy Vladimír Kremlík to vyřeší tak, že zakáže sjezd kamionů na silnice druhých a třetích tříd. Zákon půjde do Sněmovny jako poslanecký návrh, aby se schválil co nejrychleji.

Jednali jsme taky se zástupci dopravců ČESMAD Bohemia. Hledáme nejlepší řešení toho, aby kamioňáci měli šanci dojet na místo určení a zároveň aby kamiony neotravovaly lidi v neděli a o svátcích. Pošlou nám svoje návrhy.

Jednal jsem s finským premiérem Anttim Rinnem. Finsko teď předsedá Radě, takže určuje v Evropské Unii směr. Řešili jsme brexit, rozpočet a spoustu dalších témat. Pro Finsko je velmi důležité klima a právní stát. Pro nás oba je nejdůležitější posilování vnitřního trhu EU. Ten má totiž obrovský potenciál až 1,7 procena HDP, což je až 230 miliard euro. Překážky pro naše firmy, živnostníky a občany, kteří působí v jiných členských zemích chceme odstranit.

Potkal jsem se taky s německým ministrem zahraničí Heiko Maasem. Na řešení migrace jsme se sice neshodli, řekl jsem mu jasně, že přerozdělování migrantů je pasé a že ho zásadně odmítám, ale naopak jsme se shodli, že EU akutně potřebuje jednotnou zahraniční politiku, a taky efektivněji vyjednávat s USA v obchodních otázkách. A večer na recepci na německé ambasádě jsme společně rozkrojili dort ve tvaru berlínské zdi, která padla před třiceti lety. Určitě jste viděli fotky.

A taky minulý týden podruhé jednala Uhelná komise, kterou společně založili ministři Brabec a Havlíček. Poradí vládě, kdy a za jakých podmínek můžeme definitivně odejít od uhlí. Ale od toho už samozřejmě postupně odcházíme. ČEZ příští rok odstaví několik dalších hnědouhelných energetických bloků a tím uspoří další 3 miliony tun CO2 ročně. Naše energetická budoucnost bude založená na kombinací jaderné energie a obnovitelných zdrojů. Doba uhelná prostě končí, ale samozřejmě není v našich podmínkách absolutně reálné nahradit uhlí za několika let. Vždyť jsme nejprůmyslovější země Evropy a naše energetika byla historicky založená hlavně na uhlí. Ale máme jasný cíl vyplývající z Politiky ochrany klimatu snížit emise skleníkových plynů do roku 2050 o 80 procent. A i to bude znamenat revoluci skoro ve všech oblastech našeho života. 

Teď už jen ve větách, myslím, že toho máte dost. Jednal jsem s americkým velvyslancem Stephenem B. Kingem a kuvajtským velvyslancem Rašídem Fálihem Hadžrím. Zasedala Rada pro nestátní neziskové organizace, Rada pro koordinaci boje s korupcí, byl jsem na prezentaci 1. fáze projektu Zpřístupnění knihovny T.G.M. Mají tam neuvěřitelných 160.000 svazků a s finanční podporou vlády jich dokázali polovinu zkatalogizovat a zpřístupnit veřejnosti. Byl jsem na slavnostním večeru Pocta české památkové péči na Pražském hradě a taky na zahájení akademického roku. Můj projev před rektory si můžete přečíst za chvilku na Facebooku. 

Dneska jsem byl na 21. výstavě Zahrada východních Čech v Častolovicích a po ní na motorkách. V Pardubicích se jela 71. Zlatá Přilba, nejstarší závod svého druhu na světě. A teď jdu číst vaše otázky.

Mějte se fajn.Čau lidi, asi jste si všimli, že celý týden řešíme RODIČÁK. Rodičovský příspěvek. Jedu teď z Olomouce, kde jsem se po mši potkal se třemi maminkami a povídali jsme si víc než hodinu. Návrh na rodičák považují za nespravedlivý, problém je taky v nedostatku jeslí, dětských skupin a jejich ceně, která je často stejná jako příjem za práci na poloviční úvazek. Dětských skupin je málo, hlavně kvůli tvrdým hygienickým požadavkům, ne všude je záchod a umyvadlo pro malinké, ale to by se snad dalo překonat. 

Asi jste si všimli, že to je obrovské téma. A teď vám řeknu, co přesně se stalo. Fakta. Celý příběh.

RODIČÁK.
 
V pondělí jsme měli koaliční radu s ČSSD, kde jsme domluvili víc věcí. Hlavně navýšení důchodů o 900 Kč, jak jsem to navrhnul už v lednu. K tomu jsem musel přesvědčit hlavně naši ministryni financí, protože jinak bychom náš slib, průměrný důchod 15 000 korun v roce 2021, nikdy nesplnili. A to by prostě nebylo spravedlivé. 

Další bod, ČSSD chtěla, abychom podpořili jejich návrh zálohového výživného, se kterým jsme nesouhlasili. Řekli jsme, že nebudeme platit za nezodpovědnost lidí, kteří si nadělají děti, potom se o ně nestarají a nechtějí za ně platit, i když by samozřejmě měli. Důvod je jasný, musí přece fungovat vymahatelnost práva a stát musí donutit neplatiče, aby začali matkám platit. Šli jsme ale nakonec na kompromis, s tím, že můžeme zatížit rozpočet do výše maximálně 1,2 miliardy korun a zálohové výživné tedy platit, ale za podmínky, že zpřísníme pravidla pro vymáhání. A že náš ministr spravedlnosti připraví pravidla, kterými znepříjemníme neplatičům výživného život tak, aby si svoji nezodpovědnost rozmysleli.
 
A proč jsme na něj šli? Protože ČSSD přišla sama s návrhem, že rodičák od 1.1. 2020 nebude vyplácet zpětně, ale jen těm, kterým se narodí dítě v roce 2020. 
 
Ano, byl to návrh pana Hamáčka, se kterým po krátké konzultaci paní Maláčová souhlasila. Pan Hamáček i paní Maláčová byli s výsledkem rady spokojení a všude to propagovali, koukněte třeba na jejich tiskovku po koaliční radě. A napsali si to na sítě, třeba tenhle nadšený tweet paní Maláčové:
 
„Skvělá zpráva, důchody stoupnou v příštím roce o 900 Kč, rodičovský příspěvek se zvýší na 300 000 Kč pro nově narozené od 1.1. 2020, na neplatiče výživného čekají tvrdší tresty od stejného data a zálohované výživné bude od 1.1. 2021. Dnešní koaliční rada přinesla průlom.“
 
Ano, přesně takhle zněl kompromis z koaliční rady. Byli jsme z návrhu ČSSD velice překvapeni, byl totálně v rozporu s tím, co chtěli předtím, ale zároveň rádi, že to máme za sebou.
 
Co bylo dál, všichni víme. Zvedla se obrovská vlna odporu maminek a tatínků.
 
Hned další den mě paní ministryně Maláčová dost překvapila. Napsala si na Facebook:
„Všichni víte, že za navýšení rodičovského příspěvku na 300 tisíc pro všechny rodiče dětí do čtyř let jsem od začátku bojovala. Nedokázali jsme ale přesvědčit hnutí ANO.“
 
Přesvědčit hnutí ANO? Co je to za nesmysl? Vždyť to navrhla sama ČSSD! Vůbec nás nepřesvědčovali.
 
Původní stanovisko ministryně Schillerové ke slibu Maláčové bylo dát 300 000 Kč všem maminkám, které nevyčerpaly k 31.12.2019 částku 220 000 Kč. Tam by byl dopad na rozpočet 8,6 miliardy korun.
 
Hlavní problém dnešní koalice je, že ministryně Maláčová permanentně něco slibuje, potom mění názor a navrhuje něco úplně jiného. To, co navrhuje, nemá většinou koaličně odsouhlasené a nemá na to peníze a ani se je nesnaží dát z úspor vlastní kapitoly. Prostě to navrhne a doufá, že to někdo zaplatí. Přitom na jejím ministerstvu práce a sociálních věcí jsou obrovské rezervy v IT, v externích nákladech pro poradenství a samozřejmě, měla by řešit zneužívání sociálních dávek. Mám pocit, že slyším pana Špidlu, mimochodem poradce paní ministryně Maláčové: “Zdroje tu jsou.”
 
Ale je potřeba si uvědomit, že zdroje nejsou nekonečné. Hnutí ANO hospodaří zodpovědně, snížili jsme dluh, máme přebytkový rozpočet, protože samozřejmě nechceme poškodit příští generace.
 
No nic. 
 
Je pravda, že v té chvíli mě nenapadlo, co po té koaliční radě nastane, jaký to bude mít celkově dopad. Matka, která porodí vteřinu před Silvestrem 2019, dostane 220 000 Kč. Porodí po Silvestru, má 300 000 Kč. Je to samozřejmě nespravedlivé a chápu rozhořčení maminek i tatínků. Ale mrzí mě že tady vzniká atmosféra, jako bychom brali lidem peníze. My jim je přitom navyšujeme! To navýšení je přece 36 %, z 220 000 na 300 000 korun!
 
Samozřejmě, jako vždycky budu hledat řešení. A potkám se i s maminkami a tatínky ze skupiny "Chceme spravedlivý rodičovský příspěvek!", obrátil se na mě jejich zástupce Martin Štros. Vyslechnu si každého. Rád se potkávám s lidmi, to všichni víte.
 
Protože hnutí ANO je tu pro všechny. A mladé rodiny samozřejmě podporujeme  a chceme zlepšit jejich životní úroveň. Od začátku, od roku 2014, co jsem nastoupil do vlády, šlo na rodinnou politiku, školkovné a daňové zvýhodnění pro rodiny s dětmi celkem 40 miliard korun. Jen tenhle rok jde na školkovné 1,3 miliardy, na slevu na druhé a další dítě 8,9 miliardy, na slevu na děti a manželku pro ty z vás, kteří používáte výdajové paušály, další 1,3 miliardy korun. Z kterých těží všichni rodiče a zvlášť ti pracující. Udělali jsme to naprosto konkrétně a promyšleně.
 
Tak myslím, že teď snad už všichni chápete.
 
A teď dobrá zpráva. 
 
Jsme 20. nejšťastnější země na světě! Oficiálně! Před týdnem vyšla Světová zpráva o štěstí, která zkoumá, jak jsou spokojení lidi ve 156 zemích světa. Zprávu vydávají Spojené národy a pracují na ní nezávislí experti z celého světa. A jak si myslíte, že obstála naše země? Asi podle toho, jak se sami cítíte. To je logické. Každopádně report říká, že podle měření z let 2016-2018 jsou Češi na 20. místě. A když vezmete naše sousedy z V4, tak Slováci jsou na 38., Poláci na 40. a Maďaři na 62.
 
Řeknu to ještě jednou. Jsme dvacátý nejspokojenější národ na světě. Až za námi jsou Francouzi, Španělé, Italové a další evropské národy.
 
Co mě zvlášť těší, že jsme šťastnější nejen oproti ostatním zemím, ale hlavně ve srovnání sami se sebou v minulém roce. Centrum pro výzkum veřejného mínění Sociologického ústavu Akademie věd ČR zjistilo, že zhruba půlka lidí u nás je spokojená se svou ekonomickou situací. Skočilo to nahoru o čtyři procenta oproti loňsku. A to mi přijde dost slušné. 
 
Zejména, když neustále čtu, že opozice a různí kritici říkají, že plýtváme a rozhazujeme. Ale my přece nerozhazujeme, ale investujeme peníze do lidí, navyšujeme peníze do vědy a výzkumu, na obranu i investice. A rodinám jsme se věnovali i za minulé koaliční vlády. Čtyřikrát jsme je daňově zvýhodnili. Snížili jsme daně pro kojeneckou výživu. Taky jsme snížili daně na tištěné knihy. Na rodinnou politiku šlo od roku 2014 celkem 40 miliard. 
 
Jasně, na pocitu spokojenosti se podílí tisíce různých věcí, že vláda má vliv jenom na některé. A to je hlavně pocit bezpečí. Třeba, že jsme zabránili kvótám a uhájili naši zemi právo rozhodovat, kdo tady bude žít a pracovat. Zároveň bojujeme proti ilegální migraci do Evropy. Takže se díky tomu cítíme bezpečněji, než třeba Belgičané, Nizozemci, Francouzi nebo Britové. 
 
Na pocitu spokojenosti se možná podílí i to, že jsme ulevili lidem a firmám na daních 100 miliard za pět let, přitom zlepšili jejich výběr, takže je víc peněz na investice, vzdělávání, vědu zdravotnictví. Nebo, že jsme rekordně zvýšili důchody.
 
Pár čísel od mého vstupu do vlády 2014 za 7 let včetně rozpočtu 2020:
Navýšila se roční částka pro důchodce o 124 miliard korun.
Díky našim výběrům daní se za toto období 7 let navýšil příjem obcí a krajů o 100 miliard.
Rozpočet pro platy státních zaměstnanců (učitelé, policisté, vojáci, hasiči – profese, které potřebujeme každý den) stoupl za dané období o 102 miliard.
Zdravotnictví – pro dostupnou a kvalitní zdravotní péči a hlavně pro sestřičky, lékaře a pomocný zdravotnický personál přiteče za dané období o téměř 85 miliard víc.
Do školství celkem 77 miliard navíc.
Přitom jsme v tomhle období snížili daně o 100 miliard.
Zároveň jsme snížili dluh a měli přebytkový rozpočet.
 
A další snížení je na cestě! Součástí novely zákona o EET je novela zákona o DPH, kde snižujeme sazby, díky kterým Vám zůstane v kapsách dalších 3,4 miliardy! Připomínám vodné a stočné! Díky cenovému výměru ministerstva financí se postaráme, abyste z toho měli užitek všichni. Není přece možné, aby voda v ČR byla dražší než v Izraeli!

Takže se teda ptám, prosím vás, jaké plýtvání? Příjmy občanů jsou podle opozice a některých ekonomů plýtvání?!
  
No a jak už jsem psal a ještě to zopakuju, na tu spokojenost má vliv i pocit bezpečí. O tom asi nikdo nepochybujeme a já jsem moc rád, že jsem mohl vystoupit na konferenci Bezpečné Česko, kterou pořádala Univerzita Karlova v Plzni. Měl tam projev pan rektor Tomáš Zima a byla pro mě čest, že jsem mohl pronést pár slov i já.
 
Některé žebříčky nás ukazují jako šestou nejbezpečnější, jiné jako sedmou nejklidnější zemi na světě. A potvrzují to i miliony turistů, kteří se k nám touží každý rok podívat. Minulý rok padl rekord. Přes Letiště Václava Havla k nám přicestovalo 16,7 milionů turistů. Ukazuje se, jak je bezpečí obrovská hodnota. A my ji budeme dál hájit. Sledujeme mnohem striktněji než někteří naši sousedi, kdo k nám přichází, a nepolevíme v tom. Zároveň jsme aktivní a vystupujeme v Evropě s návrhy, jak chránit náš kontinent jako celek a jak bojovat proti ilegální migraci.
 
Během mého projevu na konferenci Univerzity Karlovy jsem se snažil shrnout všechno, co s naší bezpečností a svobodou souvisí. Třeba závislost na surovinách, výroba potravin, vodní zdroje, energetika, data.
 
Naprosto zásadní pro naši zemi je budoucnost automobilového průmyslu. Ten se totiž podílí skoro deseti procenty na našem HDP a tvoří čtvrtinu našeho exportu, 26 % našeho průmyslu. Patříme mezi automobilové velmoci a výpadky produkce v této oblasti by pro nás měly nepříjemné dopady. I proto jsem při jednání s Donaldem Trumpem zdůrazňoval, že zvýšení tarifů pro dovoz evropských aut by nám fakt hodně, hodně zkomplikovalo život.
 
A jsem hrozně rád, že jsem mohl tenhle týden zase zavítat do Mladé Boleslavi. Škoda Auto tam totiž hostila už II. kolokvium o budoucnosti automobilového průmyslu v České republice. Setkali se tu průmyslníci s členy vlády a hlavními zástupci podnikatelů. Řešili jsme nejnovější trendy. S Karlem Havlíčkem, naším místopředsedou Rady pro výzkum, vývoj a inovace, jsme opět představili hlavní pilíře Inovační strategie, která zahrnuje i budování takzvané chytré infrastruktury. Ta je totiž nezbytná jak pro přechod na bateriová nebo vodíková auta, tak pro testování autonomních vozidel.
 
Škoda je srdcovka naší země. Moc se proto těším jak na hybrid Superba, tak na čistě elektrické Citigo. Je to neuvěřitelné, ale do dvou let by měly být na trhu další dva takové vozy, sériový Vision iV a jeho SUV verze.
 
V této oblasti nás čeká v dalších letech opravdová revoluce, celé odvětví projde velkými změnami a kdo nebude připraven, bude mít velké problémy. Proto investujeme do umělé inteligence, proto podporujeme nebývalým způsobem výzkum a vývoj, proto prezentujeme při každé zahraniční návštěvě Českou republiku, jako zemi budoucnosti a ukazujeme, že připravení budeme.
 
Samozřejmě se bavíme o vládní podpoře pro nákup elektromobilů. Investovali jsme už víc jak miliardu korun na výstavbu dobíjecích stanic, další zdroje dáváme na infrastrukturu pro města, motivujeme pro nákup elektrovozů obce i podnikatele. 
 
Je to trend, který nezpochybňujeme. Jasně jsem ale řekl, že všechno musí jít přirozenou cestou a že se nenecháme Evropou tlačit ke zdi kvůli nereálným ambicím na snížení emisí. Na jednu stranu je dobře, že se EU angažuje, ale měla by se taky soustředit na to, aby přesvědčila i ostatní velmoci o tom, aby řešily změnu klimatu. Nemůžeme být jediní, kteří zachraňují planetu. Nesmíme dopustit ohrožení našeho průmyslu a pracovních míst. Všichni ví, že hlavní problém s emisemi má Čína a USA a další.
 
S Karlem Havlíčkem a mojí náměstkyní na Úřadu vlády, paní Tünde Bartha, jsme ještě jednali s šéfem Americké obchodní komory Westonem Staceym. Připravujeme návštěvu amerických investorů, kterým chceme nabídnou využití našich výzkumných kapacit. Jasně všem říkáme, že doba investičních pobídek skončila. Podporu může očekávat jenom ten, kdo podpoří naši vědu. V Americe to od nás slyšeli šéfové nejvýznamnějších firem. A zafungovalo to. Letos dorazí k nám a my už jim připravujeme program.
 
Samozřejmě pro nás bude vždycky nejdůležitější evropský trh. Tenhle týden zasedala Evropská rada, takže jsem strávil dva dny v Bruselu. A i když bylo hlavní téma brexit, zorganizoval jsem si to tak, abych stihl projednat i víc témat, která jsou klíčová pro naše lidi a naše firmy.
 
Ještě před zahájením summitu jsem s ostatními premiéry V4 zasedl ke stolu s paní komisařkou pro obchod Cecilií Malmströmovou. A řešili jsme samozřejmě cla na evropská auta, kterými hrozí USA. A hlavně taktiku a strategii vyjednávání se Spojenými státy.
 
Už asi tři hlášení dozadu jsem vám psal, že jsem se o tom osobně bavil s prezidentem Donaldem Trumpem. Co mě šokovalo, že paní komisařka nemá ještě schválený mandát Evropskou radou k vyjednávání a nikdo z nás nedostává podrobné informace o její strategii. Je nutné, aby dostala jasný oficiální mandát k vyjednávání, který by umožnil zahájit jednání co nejdřív. K tomu jsem vyzval i Evropskou radu a vícero premiérů mělo stejný názor. Aby se nám nestalo, že se za našimi zády domluví USA s Čínou a naše pozice bude ještě horší než doteď. 
 
No, a pak už byl čas na jednání s paní premiérkou Theresou Mayovou, která přijela s žádostí o odložení brexitu. Debatovali jsme s ní hodinu a nedozvěděli jsme se od ní nic nového. Všichni jsme čekali, že přijde s konkrétními návrhy na další postup, ale je vidět, že ani sami Britové si nejsou jistí, co se v následujících týdnech stane. Může přijít fakt cokoli. Třeba padne vláda nebo si britský parlament pro sebe odsouhlasí větší kompetence, můžou být předčasné volby, nebo se ještě Britové rozhodnou zůstat. 
 
Celá debata o brexitu trvala 8,5 hodiny a nakonec jsme zvolili asi nejlepší a zároveň hodně velkorysé řešení. POKUD příští týden britský parlament odsouhlasí tu verzi dohody o brexitu, na které se 2,5 roku tvrdě pracovalo a vyjednávalo, souhlasíme s odložením brexitu do 22. května. Pokud by to ale příští týden britský parlament neschválil, dostane Británie termín jen do 12. dubna. A potom musí jasně říct, co chce a dát záruky za to, že to naplní.
 
Všichni si uvědomujeme, že divoký brexit bez dohody je nejhorší varianta pro všechny.
 
Další den jsme se potkali s premiéry Islandu, Lichtenštejnska a Norska. Dál jsme řešili vnitřní trh, obchodní politiku, vztahy s Čínou a USA a samozřejmě taky otázky kybernetické bezpečnosti v souvislosti se zaváděním nových mobilních sítí 5G. Vyzval jsem kolegy ke společnému postupu z hlediska přístupu k bezpečnosti těchto chystaných sítí, protože si myslím, že kybernetická bezpečnost v souvislosti s užíváním a provozováním nových technologií, sítí a infrastruktury je problémem nás všech. Informoval jsem kolegy, že ČR organizuje konferenci ohledně bezpečnosti v rámci těchto sítí a technologií, a také jsem všechny požádal, aby na tuto konferenci vyslali své zástupce na úrovni expertů. 
 
Svobodný a fungující vnitřní trh je něco, za co nikdy nepřestanu bojovat. Vždyť ho chtěla mít Evropská unie už před 30 lety, a pořád nefunguje. Stále tu jsou zbytečné překážky, které poškozují naše společnosti, živnostníky, dopravní firmy, občany. Brání naší zemi být skutečně konkurenceschopná vůči ostatním státům EU.
 
Řeč přišla i na klima. To je další věc, ve které se s některými politiky absolutně neshodnu. Někteří chtějí jít v omezeních evropského průmyslu ještě dál, než co předepisuje Pařížská dohoda. Že to je naprostý nesmysl, když hlavní znečišťovatelé téhle planety USA a Čína neberou žádné ohledy, jsem vám psal už výš v tomhle hlášení. Musíme nejdřív najít společnou řeč, ne snižovat výkonnost našeho průmyslu.
 
Jednali jsme i v rámci ALDE, jednal jsem s jejím předsedou panem Guyem Verhofstadtem, jednal jsem i s norskou premiérkou paní Ernou Solbergovou o tématech spolupráce s ČR, čerpání norských fondů a brexitu, vztazích s USA, perspektivě těžby zemního plynu. Byly to náročné dva dny. Dával jsem vám sem fotky, takže máte asi představu.
 
Tak a teď ještě pár věcí z domova vám chci říct. 
 
Vydali jsme na vládě nařízení, aby se vězňům zvýšily odměny za práci na 50 procent minimální mzdy. Někomu může přijít divné, proč přidáváme i vězňům, ale my jsme přece už před lety rozjeli projekt, aby se vězni naučili pracovat. A taky, aby byli schopni splácet i za mřížemi svoje dluhy, které nasekali na svobodě. Vězení má sloužit k tomu, aby se člověk polepšil, ne aby chodil do fitka, díval se na televizi a “sbíral kontakty.” My učíme vězně pracovat a získávat kvalifikaci na trhu práce. A díky tomu spousta lidí zjistí, že třeba truhlařinou se dá vydělat víc než vytrháváním měděných kabelů. A to nemluvím třeba o alimentech, na které díky naší politice můžou odsouzení vydělat i ve vězení.
 
Teď už v rychlosti. Měl jsem setkání s předsedou odborů Kovo panem Jaroslavem Součkem kvůli huti Pilsen Steel Plzeň, kde je kvůli insolvenci ohrožených 700 pracovních míst. Jednal jsem se zástupci Gratia futurum 913 o zlepšení finanční situace v oblasti pobytových sociálních služeb. O setkání s Martinou Sáblíkovou jsem vám psal obšírně v samostatném příspěvku a ještě dával myslím moc pěkné video. Kdo jste neviděli, koukněte, mluvíme tam i o novém stadionu. U jednání byl i pan trenér Petr Novák a náš vládní zmocněnec pro sport Milan Hnilička. Měl jsem schůzku se zástupci Philip Morris a bavili jsme se mimo jiné o jejich továrně v Kutné Hoře. Byl jsem na Výboru pro Evropskou unii ve sněmovně a taky v Senátu a všechny jsem informoval o tom, jaký mi schválila česká vláda mandát, a jak budu postupovat na Evropské radě, kde se měl řešit Brexit a další důležité věci.
 
Zástupci naší vlády jednali se zástupci Svazu měst a obcí o rekodifikaci stavebního práva, rozpočtovém určení daní, kůrovcové kalamitě a lesnictví nebo financování regionálního školství.

A pozor. Taky mi volal cestovatel pan Miroslav Zikmund, který mi poděkoval za přání ke sto letům a říkal, jestli by nemohli mít století výjimku z podávání daňového přiznání, že prý na něm právě sedí.
 
Uf. Hotovo.
 
A dneska večer ve 21h mě čeká Xaver Live. To si to určitě zapněte. Luboš Xaver Veselý má vždycky plno témat. Bude to nabité.
 
Mějte se moc hezky, jdu na vaše otázky 🤓Čau lidi, nejdřív z celého srdce blahopřeju naší Vivien k 18. narozeninám 🎂 Je neuvěřitelné, jak to uběhlo. Vivi odmaturovala, v říjnu jede studovat do zahraničí, tak si ji musím užít co nejvíc, než odejde z domova. 

A jak zvládáte ty vedra? Příšerný hic prý potrvá ještě týden, místy předpovídají dokonce čtyřicítky. A do toho na dálnicích karavany, narvané kombíky s rodinami, SUVčka s loděmi na přívěsech. Sám jsem to ve čtvrtek zažil kolem Mnichova. Tenhle víkend má být nejhorší. V Německu totiž v některých spolkových zemích vypukly školní prázdniny a v jiných končí. Čili směrem k moři i od moře jsou zácpy na hranicích i mýtných bránách. Přeju hodně nervů, kdo třeba právě teď trčíte v koloně a narazili jste na tohle moje týdenní hlášení. Napíšu vám ho dlouhé jako obvykle. Ať máte co dělat 😂

Možná jste četli můj včerejší článek pro Novinky. Pojmenovaný je sice “Babiš: Nelegální migraci se musíme ubránit za každou cenu”, ale hned ze začátku pan redaktor otevřel módní téma diplomek. Prý jak jsem to měl já a jestli mám čisté svědomí. Tak jsem mu řekl, že jsem ji psal o Všeobecné dohodě o clech a obchodě, o tzv. GATT, kde pracoval i můj táta. Ťukal jsem ji po večerech na psacím stroji s kopírákem a kouřil, denně jsem dal dvacet červených marlborek. Taky Sparty, Lípy a Gitanky.

Větší část tohohle týdne jsem strávil v zahraničí u našich německých a rakouských partnerů. Původně jsme měli s Monikou v plánu, že si aspoň v Rakousku dáme trochu oddech a něco jako jednodenní dovolenou, trochu se projdem, dáme kafe a trhanec, který mimochodem miluju, ale ani to nevyšlo. Vrhla se na mě Nova kvůli pořadu, jak tráví politici léto. A pak jsem celou dobu odpovídal na všechny maily a řešil vzkazy od lidí ohledně kauzy H-System. Takových případů, kde byli lidi okradení kvůli vytunelovaným bankám, kampeličkám, fondům bylo víc. Rychle zapomínáme, tak by bylo asi dobré si je připomenout.

Je to hrozný případ. Psal jsem vám k tomu informace na Facebook i Twitter průběžně. Družstvo Svatopluk mě požádalo, abych byl mediátor a správce konkurzní podstaty s tím souhlasil, protože jejich vztah už je tak nepřátelský, že spolu nedokážou asi mluvit. Od té doby se mi ozvalo i sdružení Maják, které zastupuje další část podvedených klientů. Do hodiny jsem jim dal termín a uvidím se s nimi v pondělí. Pevně věřím, že se nakonec všechny strany dohodnou a lidi nebudou muset opustit domovy, na které si tvrdě vydělali a svépomocí si je dostavěli. Napíšu vám zprávu, jak schůzka se správcem konkurzní podstaty, zástupci bytového družstva Svatopluk i Majákem dopadla. Pokusím se jim pomoct hlavně v tom, aby spolu začali mluvit, ne se akorát navzájem obviňovali.

Zpátky do Německa. Bavorský premiér Markus Söder mě s Monikou pozval na Bayreuthské hudební slavnosti. Byl tam i s manželkou. Je podnikatelka a řídí rodinnou firmu. Mají stejně staré děti jako my s Monikou, takže téma byla samozřejmě i rodina. Je to akce s dlouhou tradicí. Zlatý hřeb byla  opera Lohengrin od Richarda Wagnera, který ji mimochodem začal psát v létě 1845 v Mariánských Lázních. První přestávku jsem oficiálně jednal s bavorským premiérem a druhou jsem si povídal s jeho paní o podnikání. Jako vždycky jsem kromě kultury chtěl s Markusem probrat ty nejdůležitější politické věci. Bavoři jsou naši sousedi a máme dobrou přeshraniční spolupráci a velmi dobré vztahy v byznysu a výzkumu, BMW chce u nás na Sokolovsku investovat.

Mluvili jsme o spolupráci našich policistů. Už od roku 2007 funguje společné Centrum česko-německé policejní a celní spolupráce v Petrovicích a ve Schwandorfu.

Téma číslo jedna je teď ale samozřejmě migrace. Máme úplně shodný názor, že je potřeba chránit hlavně vnější hranice Unie, potírat převaděče a pomáhat lidem v jejich zemích. To je jediný konstruktivní způsob, jak nelegální migraci zastavit v zárodku

Probrali jsme i hospodářské vztahy, železnici mezi Českem a Bavorskem, vědeckou spolupráci mezi školami a taky institucemi, společný vesmírný výzkum. 

Ale jak říkám, téma číslo jedna je migrace. Bylo to tak i v Rakousku, kam mě zase pozval pan spolkový kancléř Sebastian Kurz. Podle médií jsem byl druhý český politik po Václavovi Havlovi, který se zúčastnil Salzburských kulturních slavností. Nejdřív jsem se tam ale musel protlačit po zúžených dálnicích. Němci i Rakušané teď horečně opravují, není to jen naše D1 😭 Ale zato tam na nás čekala úžasná akce. Mozart, Bernstein, Strauss, jejichž hudba se rozhléhala sálem divadla Felsenreitschule, to byl zážitek. 

Sjela se sem spousta špiček veřejného života, takže je to skvělá příležitost si popovídat s evropskými státníky neformálně. Ta skutečná jednání se totiž častokrát odehrávají mimo oficiální zasedačky v Bruselu. Kromě Sebastiana Kurze, jsem si domluvil i schůzku s estonským předsedou vlády Jürim Ratasem a britskou premiérkou Theresou Mayovou. S pány premiéry jsem jednal na čtyři oči, s paní Mayovou jsem jednal oficiálně poprvé.

S Jürim máme společné velké téma digitalizaci státní správy a digitální ekonomiku. V Estonsku podáte daňové přiznání za dvě minuty. Pozval jsem ho do Prahy. Přiletí v listopadu i s manželkou a chceme společně zorganizovat konferenci o digitalizaci, aby nám představili, jak to v Estonsku funguje.

S paní Mayovou jsme zase samozřejmě probrali Brexit. Je to smutné, ale musíme se aspoň snažit, aby jeho následky pro nás byly co nejmenší. S Velkou Británií máme historicky skvělé vztahy a budeme se je snažit udržet. A 50 tisíc našich lidí v Anglii pracuje. Slyšel jsem od některých evropských politiků, že jednání s Velkou Británií je zbytečné, když odchází. To je ale hloupost. Vždycky budou důležitý obchodní partner a taky náš spojenec v NATO. Plus ještě 20 procent té dohody o vystoupení z EU není dojednaných a my se k nim jako členský stát chceme vyjadřovat. Nakonec jsem paní Mayovou pozval na koncert České filharmonie v Londýně 24. října k příležitosti založení Československa. A samozřejmě jsem na naši skvělou filharmonii pozval Sebastiana Kurze, protože naši zahrají i ve Vídni 24. listopadu. 

Jak říkám, takové akce jsou nejlepší příležitost poznat politiky jako lidi. A lidsky si popovídat. Proto jsem vzal i svou paní, společně jsme se seznámili se Sebastianovou přítelkyní Susanne nebo s manželem paní Mayové Philipem. Společně jsme pak zašli na Mozartovu Kouzelnou flétnu. Akorát teda Jüri s sebou manželku neměl, protože čekají čtvrté dítě, tak jsem mu řekl, že je borec, když má čtyřicet a už se mu povedly čtyři děti.

Samozřejmě si mé paní nemohl nevšimnout bulvár. Bild napsal, že Monika je "eye-catcher večera”! Taky si s ní povídala kancléřka Merkelová. Chvilku spolu dokonce mluvily česky a paní kancléřka jí vyprávěla, jak si u nás v Česku dělala doktorát v pražském Ústavu organické chemie a biochemie. To jí bylo kolem třiceti. Schválně si to dejte do Googlu a najdete její fotky. Kancléřka Merkelová taky s nostalgií vzpomínala na smažák a valtické víno. Nakonec jsme si spolu dali weisswurst v kaiserce.

Jinak všechny schůzky, co jsem měl, se točily kolem migrace. A z rozhovorů jak v Německu, tak v Rakousku mám takový pocit, že to bude hlavní téma příštích evropských voleb. Myslím, že mlčící většina dá najevo svůj názor. A doufám, že zásadně změní složení Evropského parlamentu a Evropské komise.

Když hejtman spolkové země Salcbursko Wilfried Haslauer zahajoval ráno festival, řekl pár věcí, pod které bych se okamžitě podepsal. Mluvil o tom, že Evropu spojuje hlavně kultura, křesťanství, stavební sloh, všechno, co tady naši předkové vybudovali, společné hodnoty, které musíme bránit. Myslím, že ne všichni evropští politici si tohle uvědomují a jsem přesvědčený, že pro některé z nich bude výsledek příštích voleb překvapení. Nechci, aby jiné zvyky, jiné náboženství a jiná kultura Evropu převálcovaly. Dědictví našich předků musíme ubránit.

Můj názor na nelegální migraci je jasný a nezměnil se od začátku. Musíme ji zastavit. Napsal jsem to i v dopise italskému premiérovi Giuseppovi Contemu, který mě předtím vyzval, ať spolu probereme přerozdělení 450 migrantů, kteří nedávno dorazili do Itálie. Můj dopis byl trochu delší. Hlavně jsem mu zopakoval, že přerozdělování není žádné řešení. Kdo čtete moje hlášení, tak víte, jaká jsou řešení nelegální migrace, která urputně prosazuju: australský model, hot-spoty na severu Afriky, pomoc lidem v zemích, odkud nejvíc utíkají, rozšíření pravomocí agentury Frontex, aby do ní netekly stamiliony euro jen za to, že bude reportovat, kudy k nám nelegální migranti jezdí.

Vždycky mě hrozně zamrzí, když uslyším, že Česká republika není solidární. V přepočtu na naši ekonomickou sílu jsme jedna z nejsolidárnějších zemí vůbec! A speciálně Itálii pomáháme s nejrůznějšími projekty. Třeba jsme minulý rok vyčlenili 10 milionů euro na posilování pobřežní stráže a pobřežních kapacit v Libyi, což je akce vedená právě Italy.

Těším se, že si o tom všem s Giuseppem promluvíme na konci srpna v Římě.

I v tomhle vedru mě ale pár věcí dokázalo fakt potěšit. Tak třeba. Mezinárodní agentury zvedly naší zemi rating ze stupně A+ na AA-. To je skvělé hodnocení. Týká se to dlouhodobých závazků v domácí i cizí měně. Hlavně se našim vládním institucím daří hospodařit s přebytkem. V roce 2016 to bylo 0,7 % HDP a minulý rok dokonce 1,6 % HDP. A dál snižujeme zadlužení v poměru k HDP. Výrok ratingové agentury Standard & Poor’s potvrdila japonská JCR.

Jsme už teď dlouhodobě mezi pěti nejmíň zadluženými státy Evropské unie. Takže já bych byl fakt, ale FAKT rád, kdyby někteří politici i makroekonomové, kteří nás nemají rádi, mluvili objektivně. Když se opírají do našeho plánovaného rozpočtu, neustále omílají ten plánovaný schodek 50 miliard. Trochu jim uniklo to slovíčko PLÁNOVANÝ. O mě je totiž dobře známo, že tlačím na lepší výsledek, než je na papíře. Vemte si, že třeba v roce 2016 jsme plánovali schodek 70 miliard a nakonec skončili 61,8 miliard v plusu! Letos plánujeme mínus 50 miliard, ale před pár dny jsem to kontroloval a hádejte: jsme v plusu 4,4 miliardy.

Co je strašně důležité, že máme v přebytku i důchodový účet. Dokonce o 2,8 miliardy. A když se budeme bavit o státním dluhu, pořád nechápu ty řeči o tom, že ho zvyšujeme. Někteří to opakují. Pořád dokola. Přitom náš státní dluh neustále klesá. I při tom plánovaném deficitu 50 miliard nám znova klesne. Ty skutečné počty se totiž odehrávají vždycky na konci roku. Což samozřejmě naše kritiky nezajímá. Takže když třeba výhodně prodáváme dluhopisy, hned napíšou, že se propadáme do dluhu. To bych ale musel dát každému takovému komentátorovi školení, aby to pochopil 🤓

Co je skvělé, že výběr daní a pojistného neustále roste, třeba jen za červen stoupl meziročně o 61,3 miliard. Ne, přátelé, nestalo se to jen tak. Je to díky kontrolnímu hlášení a díky EET. Podnikatelé odvádějí daně poctivěji než kdykoli předtím 👍

A peníze se vrací zpátky do lidí. Ukážu vám to na pár číslech: Na důchody jde o 37,8 miliard víc, na školství o 25,7 miliard víc, na zdravotnictví o 20 miliard víc, zvyšujeme i výdaje na sport o 2,1 miliardy, na vysoké školy plus 1,8 miliardy. Do dopravních staveb dáme 50 miliard, na opravu a údržbu silnic 26 miliard. Celkově navyšujeme investice na 78,8 miliard. 

Tenhle rozpočet jsme schválili ještě za naší menšinové vlády. Samozřejmě přišli naši koaliční partneři a mají svoje představy. Budeme pokračovat v jednání po vládních prázdninách, to znamená v půlce srpna. Chci po každém ministrovi, aby hlavně hledal úspory a šetřil na provozu. A ty ušetřené peníze dáme opět do lidí, hlavně do těch, kteří mají teď nejhorší platy: pracovníci v kultuře, sociální sféře, ve školství.

To, že obchodníci poctivěji platí daně, je vidět i na tom, že mnohem svědomitěji vydávají účtenky. Pomohla tomu i naše hra Účtenkovka, do které se třeba minulý měsíc zapojilo skoro 380 tisíc lidí. A odměny jsou sladké. Teď nedávno naše Alena Schillerová předala dvěma šťastným výhercům ve Valašském Meziříčí klíčky od zbrusu nových Fordů EcoSport. Další slosování je 15. srpna. Takže, kdo ještě nehrajete, rozhodně to pojďte zkusit.

Schválně jsem koukl, jací lidi s námi vlastně hrají. Když se to vezme podle věku, tak skoro polovina má mezi 30 a 50 lety. Ale co mě hrozně potěšilo, že skoro čtvrtina jsou lidi od 50 výš, dokonce 4 procenta jsou lidi nad 70 let. Takže je super, že i lidi, kterým internet vstoupil do života jako totálně nová věc, se účastní. Jak říkám, je to dobrá věc. Nakoupit jdete stejně. A ještě k tomu můžete vyhrát milion korun, auto nebo spoustu dalších cen.

Všechno ale není super. Pořád zoufale bojujeme s kůrovcem. Hned v pondělí jsme k tomu měli další jednání. Potřebujeme stále nové skladovací plochy a dostatek chemických prostředků. Já jsem znovu zdůraznil, že je potřeba využít k těžbě a úklidu poškozených stromů i nezaměstnané evidované na Úřadu práce. Ministr zemědělství třeba už nabídl ostravské Asociaci romských podnikatelů a spolků ČR konkrétní práce, které by v lesích mohli vykonávat dlouhodobě nezaměstnaní. Mohli by nejen těžit napadené dřevo, ale i sázet nové stromky. Je potřeba každá ruka. Jak řekl sám prezident Asociace Vladimír Leško: “Chceme pomoci při lesních pracích a zároveň systémově řešit romskou nezaměstnanost.” Nabídl i okamžitou pomoc se zajištěním firem a pracovníků, hlavně na severní Moravě.

A rázný a hrozně potřebný krok udělal náš Richard Brabec. Asi jste slyšeli, že celníci  nedávno odkryli ty hrůzy co se dějí na našem území kolem obchodu se vzácnými zvířaty, hlavně tygry. Mafiáni s nimi obchodují nejen kvůli kožichům a drápům, ale taky protože hlavně v Asii ještě pořád hodně lidí věří v léčebné účinky “tygřích preparátů.” Takže Richard s okamžitou platností zakázal vývoz tygrů pro komerční účely do zemí mimo Evropskou unii. Shodou okolností je dneska mezinárodní den tygrů. Lepší dárek od našeho ministra životního prostředí nemohli dostat 🐯

Tak a koukám, že jsem na páté stránce. Byl to zase náročný týden. Musím se vám přiznat, že už pokukuju po kalendáři. Od 1. do 11. srpna mám totiž dovolenou. Pondělí a úterý bude brutální. Od rána do noci budu mít schůzky, protože toho chci ještě stihnout co nejvíc 😅 A vám, co máte dovolenou právě teď, přeju, abyste si ji co nejvíc užili. A nám ostatním, abychom ty vedra přežili.Čau lidi, právě uvažuju, jestli jsem tenhle týden vůbec přežil. Asi ano, když vám teď píšu.
 
Myslím, že jste všichni viděli, co se stalo. Psal jsem o tom. Aspoň jednu zprávu viděl každý z vás. Včera jsem byl navštívit svého syna Andreje a jeho mámu, abych si poslechl, jak prožívají poslední dny.

Už pochopili, jak je novináři zneužili. Že se snaží zneužít mého nemocného syna a postavit ho proti mně. Je nesmysl, jak čtu v novinách, že jsme se od mé svatby neviděli. Potkali jsme se od ní několikrát a v Ženevě jsem byl za ním podruhé. Včera jsme spolu strávili asi pět hodin, povídali si a hráli šachy. Je to už dlouho, co jsme spolu naposledy hráli.
 
Nic, pojďme si k tomu všemu říct, že dnes večer ve 21:25 budu na TV Nova (oficiální) v živém rozhovoru s Reyem Korantengem a řeknu všechno, co jste třeba ještě nevěděli. Zodpovím všechny otázky, které doposud padly. Tak budu rád, když se budete dívat.
 
V téhle mediální hysterii se samozřejmě úplně ztratilo, že jsem pracoval pro naši zemi jako obvykle. Přes ten šílený stres. Trochu mi to připomíná docela nedávné období. Pamatujete na naši vládu bez důvěry? Leden až červenec 2018. Ten super projekt “Demokratický blok” spolu s novináři tehdy rozjel svou kampaň o apokalypse, konci světa, rozpadu společnosti a ohrožení všeho. Člověk by si snad myslel, že hrozí úplný rozklad téhle země, nepůjde ani elektřina, nepojedou tramvaje a autobusy a nebude si moct koupit ani rohlík. Zatímco „Demokratický blok“ tyhle šílené vize donekonečna vykládal do médií, já jsem sednul do autobusu, objel s našimi ministry všechny kraje a jednal s hejtmany a starosty. Na základě toho jsme vytvořili národní investiční plán na dalších 12 let. Vůbec první věc tohoto druhu, kterou kdy nějaká vláda České republiky udělala. Tenhle náš plán se líbí předsedovi Evropské komise, kterému jsem vysvětloval, že potřebujeme peníze na investice, ne na semináře. Pokračujeme v něm a předpokládám, že ho do Vánoc zveřejníme.
 
Demokratický blok za tu dobu udělal… co přesně?
 
No, to sem ani nebudu psát.
 
TAKŽE, pokud si myslíte, stejně jako já, že politik je tady od toho, aby pracoval pro lidi, dejte si tohle moje další týdenní hlášení. Upozorňuju, že tentokrát jsem kolegy neposlechl a má v tuto chvíli SEDM stran A4! Snad někdy můžu vyhrát já, co říkáte?
 
O Paříži jsem vám psal minule, ale protože moje zahraniční cesta trvala čtyři dny, tak „přetekla“ i do tohoto týdne. Dával jsem vám fotky ze Centre Pompidou. Jednoho z nejodvážnějších architektonických počinů ve Francii. Nosná konstrukce, klimatizace, vodovod, elektřina, to všechno je umístěné vně budovy na fasádě. Je to unikát.

Sídlí tu francouzské Národní muzeum moderního umění a já do něj přišel řešit partnerství s naší Národní galerií. Tohle téma jsem otevřel už během návštěvy pana prezidenta Macrona u nás.
 
O licenci Centre Pompidou usilují galerie po celém světě a já myslím, že naše Praha, nejhezčí město na světě, by si ho zasloužila. Bylo skvělé, že se během téhle návštěvy mohl potkat náš ředitel národní galerie Jiří Fajt s ředitelem centra Sergem Lasvignesem. Prošli jsme si společně jejich úžasné sbírky a sedli ke stolu. Byl jsem překvapený, že pan ředitel Lasvignes nebyl nikdy v Praze, tak jsem ho pozval, abych mu osobně ukázal naše investiční plány pro Národní galerii a využití spolupráce s Centre Pompidou.
 
Naše národní galerie už s Centrem Pompidou spolupracovala. V pařížském Grand Palais hostili výstavu Františka Kupky. Jednoho z nejdražších výtvarných umělců vůbec. Teď chceme vztahy prohloubit a představit ty nejhodnotnější světové sbírky u nás. A samozřejmě chci jít ještě dál. Můj cíl je otevřít jednoho dne Centre Pompidou Praha, ať už třeba v Paláci Kinských na Staromáku nebo v rekonstruované budově Národní galerie nebo v úplně nové budově, o které jsem vám psal v minulém hlášení.

Mimochodem, novému pražskému primátorovi panu Zdeňku Hřibovi jsem poslal dopis, ve kterém ho informuji o projektech vlády, které bychom v Praze rádi zrealizovali. Těším se, že se s ním budu moct setkat.
 
Potom jsem odjel přednášet studentům elitní vysoké školy politických studií Sciences Po. Dnešní generace si už asi neuvědomuje, jak moc je naše česká kultura s tou francouzskou provázaná. Přes legionáře, vzdělance, umělce až po politiky. Na Sciences Po studovali třeba Karel Kramář a Edvard Beneš. Náš druhý prezident založil speciální československé sekce na gymnáziích v Dijonu a Nîmes.
 
Tahle tradice žije dodnes a připravuje českou mládež na studium na prestižních francouzských univerzitách. A naši slavní rodáci Jacques Rupnik a Lukáš Macek dnes zastávají na Science Po významné posty. Jsem na ně hrdý a obdivuju je.
 
Je skvělé, jak tahle elitní škola podporuje studenty z normálních rodin. Díky sociálním grantům stačí, aby měl člověk talent, nepotřebuje bohaté rodiče. A školné se vypočítává z příjmů rodičů a ještě v porovnání s francouzskými poměry. Díky tomu třeba naši čeští studenti, kteří doma patří k vyšší střední třídě, platí maximálně tisíc euro ročně.
 
Když už jsme u těch českých studentů, existuje historka ze svatby Emmanuela Macrona. Tehdy měl projev jeho nejlepší kamarád a spolužák ze Science Po. A řekl, že když poprvé Emmanuela na škole potkal, myslel si, že je to “český výměnný student, který desítky let neviděl holiče.” 😂
 
Tím se dostávám k mému projevu, který jsme měl před studenty. Samozřejmě ve francouzštině. Nepřijel jsem ale nikoho bavit, spíš informovat o mém postoji k rozpočtu a daním v Evropské unii. Představil jsem jim taky naši zemi a můj boj za zdravé veřejné finance.
 
Myslím, že je důležité mluvit konečně o České republice hrdě. Vždyť v tomhle přednáškovém sále seděly budoucí politické a byznysové elity Evropy. Řekl jsem studentům, že z hlediska stavu našich veřejných financí jsme jedni z nejlepších na kontinentu. Mezinárodní agentury nám zvyšují rating i díky tomu, že máme třetí nejnižší státní dluh v unii. A rozpočtově odpovědná by měla být i celá Evropská unie.
 
Mluvil jsem o eurozóně, o daních, dal jsem naši zem za příklad toho, jaké pokroky se dají udělat, když se opravdu chce. Tak třeba v roce 2017 jsme oproti roku 2013 vybrali na DPH o 2,7 miliardy euro víc. To je 73 miliard korun. Když to vezmeme v procentech, stoupl výběr DPH o víc než 20 procent. Taky máme skvělé úspěchy v boji proti organizovanému zločinu, který podvádí na daních ve velkém. No a tím jsem se dostal k mému návrhu opatření jménem REVERSE CHARGE pro celou Evropskou unii. Mluvil jsem i o dalších tématech, ale nebudu vás dál zatěžovat. Myslím, že čas na Sciences Po jsem využil na maximum.
 
Musím říct, že moje paní reprezentovala naši zemi v Paříži skvěle. Během státnických setkání i těch uvolněnějších. Fotky s Brigitte Macronovou nebo Melanií Trumpovou jste určitě viděli. Třeba Daily Mail ji ze všech dam věnoval nejvíc fotek. Dávám do komentářů, koukněte 😉

Já jsem měl po Sciences Po ještě několik drobnějších akcí a potom nasedl do letadla a odletěl směr Palermo. Začínala totiž konference o Libyi. Naší země se sice masová migrace netýká a já s kolegy z V4 jsme udělali všechno pro to, aby naši zemi ani do budoucna neohrozila. Ale vím, že tohle téma sledujete a věřím, že oceníte pozitivní zprávy.
 
Je skvělé, že konečně zasedly za jeden stůl všechny strany, kterých se neutěšená situace v Libyi dotýká. Přijeli zástupci stálých členů Rady Bezpečnosti OSN, libyjských sousedních států, zástupci EU, Ligy arabských států a OSN. To, aby se z Libye stal konečně stabilní a bezpečný stát, je v zájmu celé Evropy. Potřebujeme spolehlivého partnera v boji s terorismem a samozřejmě v boji s ilegální migrací z Afriky.
 
Hlavní cíl konference bylo ukázat zástupcům jednotlivých znesvářených frakcí z Libye, že Evropa je jednotná a podporuje Vládu národní shody pana premiéra Fáize Sarrádže. Mluvili jsme o křehkém příměří v Libyi, parlamentních a prezidentských volbách, rozvoji ekonomiky, což znamená hlavně těžbu a prodej ropy.
 
Pomoct musí evropský Svěřenecký fond pro Afriku. Ten byl založený před třemi lety, aby pomáhal stabilizovat země, odkud a přes které nejvíc lidí utíká. Naše země do fondu taky přispívá. Je to stokrát lepší investice než do řešení následků nelegální migrace. Přispíváme i mimo fond. Třeba minulý rok jsme poslali 5 milionů na zlepšení životních podmínek v detenčních centrech v Libyi, kde jsou zadržovaní nelegální migranti. Letos jsme zaslali stejnou částku přes mezinárodní zdravotně humanitární program MEDEVAC na zlepšení zdravotnické situace v Libyi. Koupilo se za ně kardiochirurgické vybavení.
 
Takže znova opakuju, Česká republika je solidární a jsem opravdu rád, že v Palermu jsme začali konečně i řešit politickou situaci v severní Africe. Stabilita a prosperita je jediné spolehlivé řešení nelegální migrace.

V rámci konference v Palermu jsem měl možnost se seznámit s tuniským prezidentem Al-Bádží Qáid as-Sabsím, byl tam také alžírský prezident Abdelazíz Buteflika, kterého znám už z Paříže, samozřejmě italský premiér Giuseppe Conte, který summit organizoval. Seděl jsem vedle ruského premiéra Dmitrije Medveděva, takže to byla příležitost procvičit si ruštinu. A měl jsem bilaterální jednání s tureckým víceprezidentem Fuatem Oktayem. Pozval mě do Turecka, abych vzal naše podnikatele. Já jsem ho zase žádal, jestli by se zasadil za to, abychom z prodeje elektrárny v Adularyi získali co nejvíc peněz.
 
No a po tiskovce zase na letiště a další přelet. Tentokrát do Kodaně v Dánsku na jednání s panem premiérem Larsem Loekkem Rasmussenem a potom na pracovní večeři ALDE. Domů jsem se dostal kolem půlnoci. 
 
V Česku se toho událo ještě mnohem víc. Přiletěl za mnou do Prahy ministr energetiky USA Rick Perry. Je to opravdový veterán politiky a diplomacie. Předtím, než se stal ministrem, byl třikrát zvolený guvernérem Texasu. Hned na začátku jsem vyjádřil soustrast nad obětmi požárů v Kalifornii, kde je teď ještě 200 lidí nezvěstných.
 
Mluvili jsme samozřejmě o energetice, o plynovodu Nord Stream 2, který má po dně Baltského moře přivádět plyn z Ruska do Německa. USA proti němu protestují a nabízí jako náhradu plynu z Ruska svůj zkapalněný zemní plyn. A pro nás hlavní téma jaderná energie. Zkoumáme možnosti výstavby dalších jaderných bloků. Do konce roku se rozhodneme, jak budeme dál postupovat. 
 
S Američany spolupracujeme na výzkumu nových technologií. Konkrétně naše Centrum výzkumu Řež vyvíjí s americkou laboratoří v Oak Ridge takzvané solné reaktory. Taky jsme americkým vědcům představili náš projekt tokamak na uchovávání vysokoteplotního plazmatu.
 
Pozval jsem taky pana ministra Perryho na další ročník Evropského jaderného fóra, který se bude konat v Praze. Bavili jsme se o iniciativě Trojmoří 12 členských států, mezi které patří i Česká republika, a které se dohodly na spolupráci v energetice a dopravě. Nemohl jsem vynechat export, protože USA jsou pro nás stále důležitější trh. Mimo Evropskou unii jsou náš odběratel číslo jedna a jen za prvních 8 měsíců tohoto roku nám tam stoupl obrat o 16,9 procent. Pro zajímavost, čtvrtinu zbraní prodáme právě do USA. Skvěle se ve státech daří taky třeba našim výrobcům lehkých sportovních letadel a oboustranně obchodujeme s leteckými motory. Velký byznys tam dělají naše softwarové, poradenské a vědeckovýzkumné firmy.
 
Mluvili jsme taky o clech na ocel a hliník. Snažíme se, aby Američané nezaváděli další omezení, hlavně na auta, protože to je jeden z pilířů naší ekonomiky.
 
Další významná návštěva přiletěla z Polska. A nebyl to jeden host, ale rovnou vláda. V Kramářově vile jsme měli už páté společné zasedání vlád České republiky a Polské republiky. Je to nejlepší příležitost, aby se potkali nejen premiéři, ale i ministři a probrali spolu společné projekty našich dvou zemí, navzájem se inspirovali a řešili problémy. Tak, jako jsme to udělali předtím se slovenskou vládou.
 
Když jsem psal o tom, že USA je náš nejdůležitější trh pro vývoz mimo EU, tak Polsko je náš druhý největší obchodní partner vůbec. A máme spoustu společných přeshraničních projektů, ale i některé potenciální problémy.
 
Jednali jsme samozřejmě o dopravě, poprosil jsem pana premiéra o pomoc s železničním spojením Liberec–Žitava, protože krátký úsek jde přes polské území. Debatovali jsme i o propojení Evropy ve směru sever–jih. A dál o životním prostředí, hlavně o dole Turów, kde Poláci na naši žádost plánují opatření, aby lidi na české straně nepřišli o vodu, dál jsme se bavili o zdravotní péči v pohraničí, kterou bychom mohli zlepšit prostřednictvím spolupráce záchranných služeb. Bavili jsme se i o jádru, o spolupráci našich expertů, sdílení zkušeností, které nám pomůžou se rozhodovat o výstavbě nových jaderných bloků. Dál o prosincové Evropské radě, migraci, víceletém finančním rámci, kohezi, brexitu. Bylo toho ještě mnohem víc a ministři měli i svoje vlastní separátní jednání. Společně s panem premiérem Mateuszem Morawieckim jsme pak dali tiskovku.
 
Dostal jsem žádost od Hospodářské komory České republiky, abych převzal záštitu nad předáváním cen „Řád Vavřínů 2018.“ V pražském Žofíně jsme pak předávali ocenění osobnostem za jejich celoživotní dílo, výjimečné podnikatelské a manažerské úspěchy, společenský dopad a mezinárodní přesah.
 
Jednal jsem s maďarským ministrem zahraničních věcí a obchodu panem Péterem Szijjártó a taky s panem Jean-Bernardem Lévym, generálním ředitelem Électricité de France, což je mamutí firma, která po světě vyrábí a dodává elektřinu. Jaderná energie je jedno z hlavních témat, která teď v Česku řešíme, takže přišel i viceprezident pro výstavbu nových jaderných zařízení Vakis Ramany a viceprezident pro mezinárodní vztahy Erkki Maillard.
 
Od šesti ráno jsme měli vládu. Ten samý den jsme jednali o minimální mzdě, která byla pro tento rok stanovená na 12 200 korun. Pro příští rok počítáme s navýšením o 1150 korun. To je růst o 8,2 procent a podle dosavadních odhadů mají růst mzdy obecně o 7-8 procent. Naší ekonomice se daří a je nedostatek lidí. Předpokládám, že minimálka dál poroste rychleji než průměr a v roce 2021 už bude 15 200 korun.
 
Přesvědčil jsem kolegy z vlády, abychom se nepřipojili k tzv. “Globálnímu paktu o bezpečné, řízené a legální migraci a globálnímu paktu o uprchlících,” i když kolega Petříček měl asi jiný názor. Už jsem na tohle téma psal v minulém hlášení, tak jen ve stručnosti. Naše země prosazuje zásadu, že nejdřív musíme efektivně zamezit nelegální migraci a až poté hledat cesty pro nárůst legální migrace. V paktu chybí vyjádření, že nelegální migrace je nežádoucí, naopak stírá rozdíly mezi nelegální a legální migrací. Takže zůstáváme po boku zemí, jako je Rakousko, USA, Maďarsko nebo Chorvatsko a k paktu se nepřipojujeme.
 
Co jsme měli dál? Třeba Radu vlády pro koordinaci protidrogové politiky. Setkání s naší velvyslankyní v Sýrii paní Evou Filipi a firmou Cubespace. O tom jsem vám už psal docela dost. Líbí se mi, že staví modulové stavby rychle a efektivně. Chceme v Sýrii postavit českou vesničku pro 150 místních sirotků, kteří v areálu budou mít mateřskou školku, školu, jídelnu, byty, hřiště. Syrská strana nás informovala, že jsou u nich areály zničených škol, které by se daly rekonstruovat. Představil jsem tenhle plán i Jean-Claudovi Junckerovi v Bruselu. Paní velvyslankyně Filipi nám zašle přehled vhodných míst pro českou vesničku pro sirotky a firma Cubespace představí svůj projekt.
 
Takže znovu na letiště. V Kbelích jsem byl už 6:30 ráno, dal tiskovku a odletěl směr Belgie. Potkal jsem se nejen s předsedou Evropské komise Junckerem, ale i předsedou Evropské rady Donaldem Tuskem, naší eurokomisařkou pro spravedlnost, spotřebitele a rovnost žen a mužů Věrou Jourovou a eurokomisařkou pro hospodářskou soutěž Margrethe Vestagerovou. Témata budete už možná znát nazpaměť: rozpočet evropské unie, migrace, vnitřní trh, brexit, eurozóna.

Z plánů, které máme v Evropě, vedle boje proti ilegální migraci, boje za rozpočet, který víc zohlední české zájmy z hlediska investic, je podle mě velice důležité centrum excelence pro umělou inteligenci, které bychom chtěli získat pro Prahu. Máme skvělé vědce. Naše česká Akademie věd je světoznámá. Dokonce se ze všech vědeckých institucí na světě umístila na 17. místě. Centrum excelence by bylo skvělé nejen pro vyskoškoláky, ale i jako potvrzení naší vládní strategie pro naše hospodářství a to je věda, výzkum a finální výroba. Tomu věnuji mimořádnou pozornost.
 
V prosinci nás čeká velmi důležitá Evropská rada. Taky se připravujeme na konferenci Evropské unie s Afrikou ve Vídni a summit s Ligou arabských států v únoru příštího roku. A samozřejmě náš čekají volby do Evropského parlamentu a po nich volba předsedy Evropské komise. Takže debatujeme o principu „Spitzenkandidat“, to znamená, že by se předsedou stal lídr kandidátky nejúspěšnější evropské politické strany. Můj názor na to je známý. Nesouhlasím s tím. Citoval mě třeba deník Politico: Šéfa komise mají vybírat členské státy. Dávám článek v angličtině do komentářů.
 
S paní Vestagerovou jsem řešil prodej ArcelorMittal Ostrava. Jeho prodej, ať už Liberty House Group, nebo jinému zájemci, musí schválit Evropská komise. Hlavně proto, aby nebyla omezená hospodářská soutěž, která by mohla zúžit možnost výběru pro spotřebitele. Já jsem už 27. září panu Junckerovi i paní Vestager napsal, že mám obavu o zaměstnanost na severu Moravy a celkový vývoj ocelářského průmyslu v Česku. Pokud má někdo ostravskou huť koupit, musíme mít jistotu, že u nás bude investovat, modernizovat a nejen tahat z hutě peníze.

Paní Vestagerovou jsem informoval o požadavcích vlády a odborářů, kteří říkají že investice 35 milionů euro ročně, které potenciální kupec plánuje, jsou nízké. Firma potřebuje, aby příštích 10 let investovala kromě kupcem avizovaných investic ještě dalších 750 milionů euro.
 
Stejně jako na vládě u nás v Česku, i v Bruselu je rozsah věcí, které řešíme neuvěřitelný. Častokrát mě překvapí, co všechno je na stole. Od směrnice o ukončení změny času, přes africký mor prasat až po umělou inteligenci a autorská práva. 
 
Zbytek jste asi viděli v médiích. Tedy ten emočně vyhrocený zbytek. Já se snažím dál pracovat. Mějte se hezky a koukněte na mě večer ve 21:25 na TV Nova.Čau lidi, už to asi víte. Jo, potkal jsem se s Timem Cookem. Šéfem Apple. Nejbohatší značky na světě. Značky, která jako první v dějinách překonala hodnotu bilionu dolarů. Hlavně díky prodeji iPhonů. S Timem jsme se potkali na Světovém ekonomickém fóru v Davosu. Kdybyste kolem něj procházeli, možná byste si ho ani nevšimli. Žádné okázalé doplňky, naprostá skromnost a střízlivost. Když se s vámi dá do řeči, tak hlavně naslouchá. A pak vás překvapí. Jen málokdo dokáže tak brilantně shrnout debatu a udělat z ní jasný závěr. Zároveň umí rychle přeskočit od zdvořilostních témat ke strategickému jednání. A vždycky se rychle zorientuje. Evidentně naprostá špička mezi manažery 👍
 
Jak víte, nabídl jsem Timovi, že v Praze otevřeme Apple Store. Zareagoval akčně. Hned na místě jsme postavili koordinační tým, který to připraví. Zpráva o tom zbořila český internet. Třeba kobliha ve tvaru nakousnutého jablka od TMBK mě vyloženě pobavila, taky Apple Watch místo orloje ❤️ Apple Store je symbol nejnovějších technologií. V Evropě ho mají jen v deseti státech. Dokonce ho mají v pařížském Louvru. Ve střední a východní Evropě není ani jeden. Nejbližší je v Drážďanech. A jsou i v daleko menších městech, než je Praha, třeba v Bordeaux, které má 240 000 obyvatel. 

Chci to změnit a dopřát ho fanouškům Applu a mladé generaci. Kamkoli na světě přijedu, ukazuju Českou republiku jako zemi špičkových technologií s nejstabilnější ekonomikou v Evropě.

Začneme hledat vhodný prostor, který by byl v nájmu. Už máme nějaké představy. V komplexu budov na Pařížské a Staromáku, které patří Ministerstvu pro místní rozvoj, je přece v nájmu spoustu luxusních značek a stravovacích zařízení. 
 
Mít v Praze Apple Store neznamená jenom to, že si naši lidi budou moct koupit novinky od nejprogresivnější firmy na světě ve stejný den jako Američané nebo Britové a seznámit se s nejnovějšími technologickými vymoženostmi této firmy. Je to HLAVNĚ symbol toho, že i Česká republika je prestižní adresa. Když jsem Timovi vyprávěl o naší Inovační strategii do roku 2030, byl nadšený.
 
Aby taky ne. Můj nejbližší kolega přes vědu a inovace, docent Karel Havlíček, dal dohromady ty nejschopnější vědce, akademiky, manažery, zástupce vládních agentur a společně vypracovali plán, jak do roku 2030 dostat naši zemi na evropskou technologickou špičku. Tam, kde jsme byli za první republiky.
 
Vytvořili jsme značku Czech Republic: The Country for the Future. Jak vypadá logo a co všechno se pod tím skrývá, jsem vám ukazoval už v týdnu. Budeme ji propagovat po celém světě.
 
Když jsme to představovali novinářům, zeptal se mě jeden pan redaktor, jestli to fakt bude mít nějaký význam. Prý každá vláda představuje nějakou koncepci a strategii a většinou z toho nic není. Tak to jsem se musel trochu usmát. Já nejsem další premiér v řadě, který jen tak mluví. V byznysu i jako ministr financí jsem si udělal jméno tím, že když si něco usmyslím, tak makám na maximum, abych to dotáhl. Stejně jako teď.
 
Tohle je poprvé v dějinách, kdy doopravdy spolupracují zástupci státu, podnikání, vědecké a akademické obce. Na naší strategii společně dělaly kapacity jako je pan profesor Petr Dvořák z Masarykovy univerzity, špičkový odborník na kmenové buňky, paní profesorka Eva Zažímalová, předsedkyně Akademie věd a specialistka na molekulární chemii, pan profesor Tomáš Jungwirth, který se zabývá fyzikou pevných látek a spousta dalších. Přidali se i odborníci z firem jako IBM, Siemens, LIKO-S, Metalkov, klíčoví lidi z Ministerstva průmyslu a obchodu, Ministerstva školství i dopravy, z CzechInvestu, Úřadu průmyslového vlastnictví. No prostě, dali jsme dohromady celý ten řetězec odborníků, na kterém závisí nejen výzkum, financování, uvádění vynálezů do praxe, ale i ochrana našeho duševního vlastnictví. Potřebujeme, aby náš stát vytěžil ze svých inovací maximum pro naše lidi. Peníze z patentů k tomu patří.
 
Opravdu smekám před Karlem Havlíčkem, místopředsedou Rady pro výzkum, vývoj a inovace, který všechny špičkové vědce a manažery vybral, “oběhal” a dostal za jeden stůl. To, že mu nikdo z nich neodmítl spolupráci, o něčem svědčí. A já jim za to hrozně moc děkuju. Ještě nikdy nebyla u jakékoliv strategie takováhle shoda napříč odbornou veřejností, byznysem, vědou, školami a vládními úřady. Všichni chceme dostat naši zemi tam, kde si zaslouží být. Protože my na to máme, tím jsem si absolutně jistý.
 
Jak už víte, naše strategie stojí na devíti pilířích. Od financování a hodnocení výzkumu a vývoje, inovačních a výzkumných center, přes startupy, digitalizaci až po ochranu duševního vlastnictví a chytré investice. Každý pilíř teď dostane svůj detailní akční plán. A my ho budeme na Radě aktualizovat a kontrolovat.
 
Takže tohle bude následující roky hlavní sdělení o naší zemi pro celý svět. S propagací České republiky jako inovačního lídra jsem začal právě na Světovém ekonomickém fóru v Davosu. Přede mnou tady 18 let žádný český premiér nebyl. 
 
Plán byl jasný. Maximálně úsporně a efektivně využít tuhle jedinečnou akci, na které potkáte na jednom metru čtverečním víc světových osobností než kdekoli jinde na Zemi.
 
Letěli jsme proto v malé a velice akční sestavě. Karel Havlíček, Vladimír Dzurilla, náš vládní zmocněnec pro IT a digitalizaci a já. V téhle partě jsme odjeli celý Davos. V Davosu se k nám ještě připojil náš velvyslanec při OSN pan Jan Kára.
 
Vy víte, že nesnáším plané řeči a zabíjení času. Proto byl pro mě Davos akcí snů. Bylo úžasné, jak organizátoři dokázali na malém prostoru uspořádat takové množství byznysových a politických jednání. Kolem hlavního sálu je spousta malých zasedaček, kde týmy pořadatelů koordinují dlouho dopředu jednotlivá setkání. Šlape to jako švýcarské hodinky. Nikdo nesmí přijít pozdě ani jednat o minutu dýl. A je úplně jedno, jestli to je premiér, prezident nebo ředitel velké korporace. Proč taky, když z těchhle lidí se celá akce skládá? Nikdo se nerozčiluje, že musí vyklidit za minutu místnost, žádný stres. Atmosféra je pohodová a vlastně i zábavná. Jednu chvíli vám podává ruku Al Gore, pak zase Tim Cook, Petro Porošenko, Sebastian Kurz. A mnoho dalších evropských premiérů. Seznámil jsem se i s Annegret Krampovou-Karrenbauerovou, novou šéfkou CDU.
 
Během našich schůzek jsme chtěli být maximálně konkrétní, žádné povídání, ale rovnou k věci. I když je fakt, že mezi byznysmeny a politiky bude vždycky rozdíl. Ke státnickým jednáním trochu té zdvořilostní a diplomatické omáčky patří. U byznysmenů můžete jít rovnou k věci. Jaké chceme výsledky? Kdo za to bude zodpovědný? Kolik to bude stát? Musím se přiznat, že jsem byl konečně ve svém živlu a myslím, že i naši partneři se ke mně chovali spontánněji než ke klasickému politikovi. Vlastně to byla častokrát docela sranda.
 
Fakt nelituju, že jsem v den odletu nestihl interpelace v parlamentu. Na všechny dotazy kolegů ze Sněmovny samozřejmě odpovím. Ale nezlobte se na mě. Prezentovat naši zemi na nejvýznamnějším světovém setkání státníků a byznysmenů je podle mě důležitější. Však jsem kvůli tomu vstával po třetí ráno, abych se dostal 5:15 na letiště ve Kbelích a 5:30 už jsme byli ve vzduchu.
 
V Davosu jsem měl první jednání s novým brazilským prezidentem Jairem Bolsonarem. Tenhle trh je extrémně zajímavý pro naše firmy. Od letadel, přes umělou inteligenci, nanotechnologie až po zemědělství. Značky Tatra, Škoda nebo Baťa znají v Brazílii všichni. Panu Bolsonarovi jsem taky předal pozvání k nám do Prahy od našeho pana prezidenta.

A po něm jsem měl schůzku s ředitelem AT&T panem Johnem Donovanem. To je obří americká telekomunikační firma. Bavili jsme se o rozvoji sítí u nás, 5G a aukci pásem. Pak byl pracovní oběd světových ekonomických lídrů.

A právě v ten moment přišlo setkání s Timem Cookem. Dával jsem vám na Facebook i Twitter fotky a zprávy. Tehdy vznikla i ta moje hláška, že budeme bojovat za Apple Store pro naše lidi. To jsem tam dodal naschvál, novináři z toho byli musím říct teda úplně odvaření. Dokonce vznikaly celé analýzy, co to asi znamená 😂

Pak přišlo další jednání ekonomických lídrů. Hlavní téma byl osud Evropy. Aktivně jsem vystoupil s mou vizí Evropy, Schengenu, NATO, migrace, rozpočtu, postavení Evropské rady a Evropské komise, vnitřního trhu a čtyř svobod v rámci EU, které mají být zároveň její základní myšlenkou.
 
Poté jsem se potkal s viceprezidentem IBM panem Martinem Schroeterem. Překvapil mě, že znal naši inovační strategii do detailu a to jsem ji novinářům představil teprve den předtím. Takže jsme mohli hned na místě dojednat důležitou podporu IBM při budování centra umělé inteligence v Česku.
 
No a pak jsem měl setkání se dvěma novináři, kteří nás provázeli. Večer jsem pozval kolegy a ochranku na sýrové fondue, spaetzle a udělali nám taky můj oblíbený kaiserschmarrn. Reakce, které na sítích vzbudil Apple Store, mě tak pobavily a zvedly mi náladu, že jsem si dovolil porušit stravovací režim.
 
Další den hned ráno jsem jednal s ředitelem Huawei panem Ken Hu. Bavili jsme se samozřejmě o bezpečnosti a transparentnosti jejich technologií. Já jsem jim zdůraznil, že tohle je záležitost všech států EU a musíme se o tom bavit napříč celou Unií. 
 
Měl jsem ještě schůzku s vietnamským premiérem panem Nguyenem Xuan Phucem. Musíme dostat náš byznys na úroveň, která by odpovídala tomu, jak dobré naše země mají vztahy. Byznys mezi námi pořád pokulhává. Taky musíme zavést konečně přímou linku Praha - Hanoj. Pan premiér Phuc má k Česku srdečný vztah. Vzpomínal na Favority a Babety. Pro něj to jsou symboly jeho mládí.
 
Poslední schůzka byla s ředitelkou VISA pro evropské operace, paní Charlotte Hogg. O ní jsem vám taky psal. Pro mě nejdůležitější bylo, že jsme se dohodli na vytvoření společného projektu mezi světově unikátním londýnským Inovačním centrem Excelence pro dopravu a naším Centrem dopravního výzkumu.
 
Pak už byl čas letět domů. Na zasněžené hory okolo Davosu mi nezbylo než zálibně koukat z okýnka. Lyžovačka by to byla určitě parádní. Snad v důchodu.
 
Doma mě čekala skvělá zpráva. Kdo čtete Twitter Aleny Schillerové, což byste teda měli, tak určitě víte. Přišlo vyhodnocení, kolik minulý rok přinesla do státní pokladny Elektronická evidence tržeb. Dámy a pánové, je to 12,3 miliardy korun. To je o 4,4 miliardy korun víc než loni. Bylo by to ještě o 800 milionů víc, kdybychom nesnížili DPHčko pro restaurace. Já jsem ale za hospodské samozřejmě rád.
 
Jo, a KO-NE-ČNĚ se nám podařilo prohlasovat, aby státní tajemníky na ministerstvech mohla odvolávat vláda. Tím konečně otevřeme státní správu všem kvalitním zájemcům o práci. Doteď byli tajemníci prakticky neodvolatelní a častokrát byli i mocnější než samotní ministři. Mimochodem, každé odvolání tajemníka bude moct přezkoumat soud, stejně jako u jiných státních úředníků, takže nechápu ten křik opozice o politizaci státní správy. Je to přesně naopak.
 
Prohlasovali jsme i novelu insolvenčního zákona. Pomůže statisícům lidí z dluhové pasti. Samozřejmě pokud se budou snažit a uhradí z dluhu aspoň třicet procent.
 
Na vládě jsme schválili nový zákon o realitkách, kterým chceme líp chránit jejich klienty. Realitní makléři by měli mít kvalifikaci a být pojištění pro případ, pokud klientům způsobí škodu. Řešili jsme pitnou vodu ve Zlínském kraji a schválili vznik nové Rady vlády pro veřejné investování, aby konečně stát, kraje, obce i města spolu začaly koordinovat velké investice. A protože na začátku léta můžeme čekat další kůrovcovou kalamitu, projednali jsme novelu lesního zákona, který nám pomůže ji tlumit.
 
Teď už úplně ve zkratce. Jednání Tripartity, jednání s předsedou Rady Českého telekomunikačního úřadu Jaromírem Novákem, Šimonem Pánkem z Člověka v tísni, Adamem Vojtěchem, ministrem zdravotnictví ohledně porodních domů a investic ve zdravotnictví, s Jiřím Rusnokem, guvernérem ČNB. S Kateřinou Arajmu, šéfkou Úřadu pro zastupování státu ve věcech majetkových jsme připravovali prezentaci projektu administrativního centra v Letňanech. Dál jednání s Vladimírem Drymlem, prezidentem spolku Senioři České republiky, s Martou Novákovou, ministryní průmyslu a obchodu kvůli strategii Českomoravské záruční a rozvojové banky. A taky skvělá večeře s nejlepším slovenským spisovatelem Jozefem Banášem. 

Včera mělo naše hnutí ideovou konferenci v Ostravě. Rozhodli jsme se zavřít bez novinářů v úžasném industriálním prostoru Kompresorovny Landek. Musím říct, že za těch našich sedm let od založení a šest let od prvních voleb do Sněmovny to byla asi nejlepší akce. 

Máme opravdu skvělé a erudované lidi, kteří jsou úspěšní, mají tah na branku a jsou to osobnosti. Myslím, že hnutí ANO má v tuto chvíli nejlepší tým, jaký kdy byl. Tomáš Macura vyhrál komunální volby v Ostravě s nejlepším výsledkem v zemi. Dita Charanzová a Martina Dlabajová, naše nejúspěšnější europoslankyně. Ivo Vondrák, Petr Vokřál, Alena Schillerová, Jarka Jermanová, Aleš Juchelka, taky naši mladí, Adam Vojtěch, Jaroslav Bžoch a spousta dalších osobností, kterých si vážím. Myslím, že jsme personálně nejsilnější politická strana v České republice. A o našem programu a hodnotách jsme diskutovali velice detailně a tvrdě. Bylo to velice otevřené, samozřejmě nemáme všichni stejný názor na všechno.

Řešili jsme HODNOTY.

A Můj názor znáte: nejsme ani levicové, ani pravicové hnutí. 

Jsme tady pro všechny, pro VŠECHNY OBČANY naší země 🇨🇿 A děláme a doručujeme konkrétní věci.

Říká se tomu „CATCH-ALL-PARTY“. Popsal to už v 60. letech německo-americký politolog Otto Kirchheimer, kdyby vás to zajímalo.

Tak schválně, jestli jsme „catch-all“:

Máme program pro důchodce, zaměstnance, pro mladé rodiny, živnostníky, podnikatele. Ctíme demokratický systém u nás, nemáme žádné ambice měnit ústavu. Konečně řešíme věci, které tady dlouho nikdo neřešil. Udělali jsme vládní zmocněnce pro digitalizaci i pro sport. Chceme dostat Česko na špičku v Evropě, což se nám už ve veřejných financích, v nezaměstnanosti i v růstu, povedlo. Věda a výzkum je naše priorita a na základě toho jsme postavili budoucnost našeho hospodářství. Program Czech Republic: The Country For The Future.

Píšem o tom v naší vizi, ve druhé kapitole. Budu rád, když si ji třeba znova přečtete, protože je zásadní. Je v komentáři.

Hnutí si nesmí nechat vzít téma korupce, protože díky nám došlo zásadním způsobem k jejímu snížení. My jsme se jasně už v dubnu 2013 spojili s Rekonstrukcí státu a jenom díky nám prošel zásadní zákon o registru smluv.

Taky jsme si v Ostravě připomněli, s čím jsme do té politiky vstupovali. Svoboda a demokracie jsou základ, transparentnost a boj proti korupci, chceme řídit stát jako firmu ve prospěch občanů. A makáme. Chceme taky víc prodávat věci, které děláme.

V Kompresorovně jsme dlouho mluvili o vzdělávání, kde nás ještě čeká debata o poskytování obědů. Mluvili jsme o zdravotní péči, o tom, co uděláme pro naše zaměstnance. Tam je to superhrubá mzda a samozřejmě digitalizace - méně státu, méně byrokracie. Připravujeme program pro mladé rodiny. Je velice důležité, aby se mladí lidé nebáli z ekonomických důvodů zakládat rodiny, a na to připravujeme speciální program.

Konstatovali jsme, že se budem víc setkávat, hned příští týden se setkají všichni naši experti na cut-off score a stravné ve školách. Budeme se potkávat i všichni společně, ministři s hejtmany.

A samozřejmě, Evropa. Jasně jsme řekli, že chceme být v Evropě aktivní a sebevědomý stát, že chceme zvýšit náš vliv, že chceme bojovat za naše národní zájmy, že chceme méně Evropy a lepší Evropu.

Koukněte na reportáž Novy, kterou dávám do komentářů. Atmosféra byla úžasná.

Hned po konferenci jsme s Alenou Schillerovou představili náš nový nápad pro malé živnostníky, chceme zavést jen JEDEN odvod, možnost úhrady daně a zdravotních a sociálních odvodů JEDNOU pevnou částkou. Odpadla by jim tak administrativa s vedením evidence příjmů a s daňovým přiznáním i následné kontroly. Musíme se prostě vžít do živnostníka a toho, co potřebuje. Zakládá firmu a chce být úspěšný. Boj proti byrokracii, digitalizace a někdy neúnosné a nekoordinované kontroly.

Díky moc ještě jednou Tomášovi Macurovi, že nás pozval do Ostravy, a spolu s Petrem Vokřálem připravili tuhle, podle mě nejlepší akci v historii hnutí.

Mějte se krásně. Přeju vám všem fajn týden.Čau lidi, na Velikonoce jsem si odjel na chvilku odpočinout do Maroka. Žil jsem tady 5 let a rád se sem vracím. Nejdřív jednu věc, na kterou jsem fakt pyšnej. Budeme mít přímou leteckou linku Praha-Hanoj. Nejpozději do konce roku. Možná už v srpnu ☀ Podařilo se mi to vyjednat s vietnamským premiérem panem Nguyễnem Xuânem Phúcem. Ještě se k tomu vrátím. Teď ale popořadě, co jsme tenhle týden odmakali. 

BYDLENÍ.

Bude zase o něco dostupnější hlavně pro mladé rodiny, seniory, samoživitelky, ale třeba taky pro obecní učitele nebo lékaře, kterých je v některých oblastech fakt zoufalý nedostatek a je potřeba je nějak přilákat. Schválili jsme totiž na vládě program Výstavba, o kterém jsem vám už psal. A v rámci něj rozdělíme obcím miliardy korun na stavbu sociálního bydlení, pokud o to projeví zájem, přesné podmínky se budou ještě diskutovat. Možné je peníze využít na výstavbu, rekonstrukci nebo nákup. Například by obce a města mohly dostat peníze na odkup bytů od šmejdů, kteří je zneužívají a fakturují přemrštěné nájemné pro lidi na dávkách. Třeba jako ten bývalý asistent Jiřího Pospíšila, který jich má údajně 116, koukněte do komentářů.

Další navyšování peněz na bydlení pro obce by mohlo být z Evropské unie a s ní teď vyjednává ministryně pro místní rozvoj paní Klára Dostálová. Chceme, aby se v obcích a městech každý rok postavilo dva tisíce sociálních a dostupných bytů pro naše lidi. 

Znovu opakuju. Sociální byty budou určené JENOM pro ty, kteří je opravdu potřebují. 

O tom budou rozhodovat samy obce a města, které nejlíp ví, kdo u nich žije a kdo tuto pomoc nejvíc potřebuje. Ale taky se dostane na středně příjmové domácnosti a domácnosti veřejně prospěšných profesí. I o tom si budou rozhodovat přímo starostové a starostky podle toho, jaké služby obyvatelům v obci nejvíc chybí. Lékař, zubař, učitel a další.

Taky jsme splnili slib, který jsme dali krajům. Dostanou dohromady 4 miliardy korun na opravu silnic 2. a 3. třídy. Dvě miliardy dá ministryně financí Alena Schillerová z českého rozpočtu, druhá polovina půjde z evropských peněz. Pokračujeme v tom, co jsme jako první začali v roce 2015, když jsem byl ministr financí. Od té doby dostaly kraje už 15 miliard navíc. Předchozí vlády jim nedaly nikdy ani korunu, protože je silnice nezajímaly a k tomu dávaly peníze krajům podle stranické příslušnosti jejich hejtmanů. Pokud nebyli ze stejné strany, jako ministr financí, měli se silnicemi smůlu.

Já jsem byl první, kdo finance řídil podle toho, co potřebují lidi. A paní ministryně Schillerová v tom pokračuje. Peníze krajům navyšujeme pořád. Díky EET, kontrolnímu hlášení a lepšímu výběru daní, které jsme zároveň snižovali, dostaly kraje od roku 2014 do roku 2018 o 20 miliard víc. Takže mají odkud brát, když chtějí investovat. Provozní náklady krajům minulý rok stouply o 1,2 miliardy a dosáhly téměř 11 miliard. Taky by se mohly pokoušet je snižovat, jak se o to snažíme my.

A že se fakt snažíme. Z Evropské unie jsme dofinancovali všechny projekty na přístrojové vybavení krajských nemocnic za 2 miliardy. Běží nové výzvy na výměny kotlů. Zajistili jsme finance pro města a obce na mateřské školky. Celkem od roku 2015 přišly požadavky za 8,5 miliard korun jak z evropských, tak i národních zdrojů. Už jsme podpořili projekty za 3,3 miliardy a v září jsme z EU fondů vyhlásili další výzvu na školky za 600 milionů. Alokace byla vyčerpaná za 16 vteřin. Navýšili jsme na 1,2 miliardy. Stále Hledáme zdroje na podporu všech těchto projektů. 

Dostupnost mateřských školek je pro nás zásadní. Chceme, aby se maminky, které mají zájem, vrátily co nejdřív do práce, pro jejich děti bylo  dost míst ve školkách a aby byly cenově dostupné. Má to i samozřejmě souvislost s rodičovským příspěvkem, který vyřešíme v rámci rozpočtu do konce května.

Na vládě jsme taky řešili Digitální Česko. Je to naprosto klíčový projekt pro naši zemi, který vede ke kompletní digitalizaci státní správy. A jak určitě víte z mých hlášení, má ho na starosti náš vládní zmocněnec Vladimír Dzurilla. 

POPRVÉ NĚKDO UDĚLAL POŘÁDEK mezi IT projekty, které ve státě děláme a určuje jim priority. Těch záměrů, z kterých se celá koncepce skládá, je 808. Z nich už 147 projektů běží. Na vládě jsme teď schvalovali dalších 44 projektů, které plánujeme dodat ještě letos, a které nás v digitalizaci zásadně posunou. Jsou určené pro podnikatele, občany i firmy. 

Základ je rozvoj Portálu občana, který se stal vstupní bránou k digitálním službám státu. Připravujeme nové funkce jako platební bránu a tím možnost platit online kartou a notifikační bránu, která nás bude informovat o úkonech, které od nás stát vyžaduje. Třeba dostaneme automatické upozornění na konec platnosti řidičáku 👍

Do portálu občana budou přibývat další služby a hlavně předvyplněné formuláře. Prostě všechno to, co jsme měli mít dávno hotové, kdyby do digitalizace šláply vlády před námi. Komunikovat se státem jen elektronicky, musí být samozřejmost. 

Naše projekty se taky zaměřují na zavádění toho, čemu se říká IT standardy. Jde o to, abychom budovali jeden eGovernment společný pro všechny a ne 14 menších pro každé ministerstvo. Abychom se už nemuseli koukat, jak na každém dalším úřadě znovu ťuká úředník naše údaje do jiného systému.

Ve schválených záměrech máme i přijetí nových technologií, umělou inteligenci a vysoce výkonné počítače. Chceme se těmito supermoderními technologiemi zabývat a hledat jejích uplatnění i ve státní správě. 

Na našich největších prioritách se nic nemění a ukázali jsme, že se nebojíme ani největších a nejkomplikovanějších projektů, jako je digitalizace stavebního řízení nebo digitalizace zdravotnictví. Budujeme Digitální Česko, jak jsme slíbili. Nejenže díky němu odbouráme byrokracii, ale do budoucna ušetříme státu obrovské finanční prostředky. Náš cíl je digitální, efektivní a přívětivá státní správa. 

A teď další věc, kterou jako vláda řešíme. Spoustu lidí trápí a všichni jste si jí už určitě všimli. 

SUCHO. 

Bude pořád horší a my jako vláda makáme od chvíle, co jsme pod sebe dostali ministerstvo životního prostředí, na tom, aby byl dostatek pitné vody pro všechny naše lidi. 

Určitě na spoustě míst sami vidíte, jak to je. Máme duben a půda je rozpraskaná suchem. Ale naše vláda je v tomhle akční. Ministr životního prostředí Richard Brabec rozjel už asi 300 projektů, díky kterým má už teď 135 tisíc lidí podstatně lepší přístup k vodě. Vrtání nových zdrojů, prohlubování těch starých a podobně. A k tomu je každý den v Česku odbahněný jeden rybník. Zkoušíme technologie umělé infiltrace podzemních vod. Letos by se měly realizovat první dva takovéhle projekty.

Já měl projev na konferenci Ochrana vody v přírodě, která se konala tenhle týden. Řekl jsem na ní, že voda je priorita vlády a věc nejvyššího veřejného zájmu. Musíme řešit zadržování vody v krajině a naučit se s ní hospodařit. Taky proto jsme založili Národní koalici pro boj se suchem a chystáme konferenci s Izraelem, kde jsem to nedávno domluvil s panem premiérem Benjaminem Netanjahuem. Předají nám jejich know-how. Budu rád, když si přečtete celý můj projev o věcech, které děláme a které chystáme, je v komentáři.

Určitě jste si všimli, že se rozhodl skončit ministr spravedlnosti pan Jan Kněžínek. Pan Kněžínek přijal v létě 2018 pozici ministra spravedlnosti v době personální tísně nově vznikající vlády po asi 15 minutách přesvědčování. Jeho působení v rezortu spravedlnosti bylo dohodnuto od začátku jako dočasné, proto mě nepřekvapilo, když mi v pondělí 15. 4. sdělil své rozhodnutí, že odchází ze svého postu ministra spravedlnosti. Den poté, tedy v úterý 16. 4., mi pan Kněžínek předal svou písemnou demisi. 

Připadá mi absurdní, jak se někteří politici a média snaží tento krok spojovat s kauzou Čapí hnízdo. Je to absolutní hloupost a víte proč? Předně policie učinila svůj krok v rámci pseudokauzy Čapí hnízdo až ve středu - 2 dny po demisi pana Kněžínka. Tedy v době, kdy ji podal, nikdo neznal postoj policie, a to ani moji právníci!

Ministr spravedlnosti NEMŮŽE nijak ovlivnit vývoj žádné živé kauzy nebo do ní jakkoliv zasahovat, tedy ani do Čapího hnízda! Všechno je jen úmyslná fabulace vybraných osob. Vlastně se už ani nedivím, je to jak přes kopírák, určitě si pamatujete, že stejný scénář, že se snažím ovlivňovat kauzu Čapí hnízdo, byl používán už při změně policejního prezidenta nebo ředitele Generální inspekce bezpečnostních sborů. A co se stalo? Světe div se, žádné zásahy se nedějí, Čapí hnízdo běží dál a policejní vyšetřovatel nebyl “odstraněn”, jak někteří spekulovali. 

Pan Kněžínek se vrací zpátky na Úřad vlády, kde bude v pozici odborného náměstka Legislativní rady vlády. Tato pozice nebyla celou dobu obsazena právě proto, že se celou dobu počítalo, že se na ni pan Kněžínek po svém angažmá na ministerstvu spravedlnosti vrátí. Myslím, že je i z osobních a rodinných důvodu rád. Pan Kněžínek je velice dobrý legislativec, kterého si vážím, a proto jsem velice rád, že bude s touto vládou nadále úzce spolupracovat.

A teď jedna důležitá návštěva ze zahraničí. Pan Nguyễn Xuân Phúc, premiér Vietnamu. Přijel za mnou na bilaterální jednání a musím říct, že to bylo skvělé a produktivní. Potkali jsme se už předtím v Davosu. Vietnam je perspektivní trh se skoro 100 miliony obyvateli a chci s ním budovat silné ekonomické partnerství. Už teď jsou náš třetí nejvýznamnější partner ze Sdružení národů jihovýchodní Asie.

Máme už desítky let trvající výborné vztahy. Spousta Vietnamců u nás vystudovala. Ve Vietnamu je 200 tisíc lidí, kteří mluví česky nebo slovensky a spousta z nich se dodnes potkává, pořádají klubové akce, na kterých vzpomínají na Českou republiku a pijí české pivo 🇨🇿

S panem premiérem Phúcem jsme strávili půl dne. Program byl nabitý od čtvrt na devět ráno. Měli jsme bilaterální jednání, vystoupili jsme na Česko-vietnamském podnikatelském fóru, pracovali jsme samozřejmě i během oběda. Celou dobu jsem pana premiéra vařil na tom, aby k nám Vietnam zavedl přímou leteckou linku a paní generální ředitelka Bamboo Airways, která byla u toho, slíbila, že to bude už v srpnu. Mně by to teda stačilo do konce roku, tak jak nám to slíbili v Thajsku. Ale každopádně super.

Vietnamská delegace přijela v opravdu silné sestavě včetně ministrů průmyslu a obchodu, zemědělství a rozvoje venkova, práce a sociálních věcí a zástupců dalších resortů. Řešili jsme spoustu věcí včetně víz, zakázky v obranném průmyslu, výzkumné a vzdělávací programy a taky dodávky českých těžebních technologií. 

Právě kvůli tomuhle poslednímu bodu jsme se už předtím společně s Karlem Havlíčkem, který za pár dní přebírá ministerstvo průmyslu a obchodu, sešli s vedením Inco Engineering. To je česká výrobní firma, která zaměstnává stovku odborníků na svislou dopravu v hlubinných dolech. Je to vysoce kvalifikovaný obor, který byl vždycky naší průmyslovou vizitkou. Požádali nás, jestli bychom v rámci návštěvy vietnamské vládní delegace nezkusili přesvědčit jejich premiéra, aby se tento podnik stal hlavním dodavatelem technologického vybavení pro hlubinnou těžbu uhlí pro vietnamskou státní společnost Viancomin. 

O zakázku je obrovský zájem, německá vláda lobuje za své firmy, tak jsme rozhodli, že nebudeme nečinně přihlížet a vytvoříme naší firmě předpolí pro další vyjednávání. Pan premiér Phúc na mě udělal dojem, že na naší přímluvu slyší. Tato zakázka by pomohla vylepšit naší zápornou obchodní bilanci s Vietnamem a navíc by to byla další výborná reference pro náš průmysl. Budeme to sledovat a pokud bude třeba jednat dále, nový ministr je připraven pomoct.

Na závěr jsme s vietnamskou delegací podepsali dvě memoranda o technologiích, geologii a nerostných surovinách. Nebudu vás s tím zatěžovat do detailu, ale budu rád, když si přečtete můj projev, který jsem měl během business fóra, opět v komentáři.

Pan premiér Phúc přijel i s manželkou a musím říct, že i z ní sálala pozitivní energie. Na obědě o něm vykládala, jak je to skvělý dědeček a že ze všeho nejradši má sedět s velkou rodinou u jednoho stolu 👍

Když jsme u těch zahraničních partnerství. Začínáme patřit mezi vlajkonoše Evropské unie ve vztahu k šesti zemím, které tvoří takzvané Východní partnerství. Ukrajina, Bělorusko, Gruzie, Moldavsko, Arménie a Ázerbajdžán. To jsou státy, kde ročně zobchodujeme zboží za 90 miliard korun. 

Jejich ekonomicko-politický význam si uvědomuje i Unie, která s nimi proto usiluje jak o hlubší vládní a parlamentní spolupráci, tak o co možná nejvolnější obchod. Důvody jsou pragmatické: energetická bezpečnost, propojenost v oblasti energetiky a dopravy nebo vyšší mobilita pracovníků. 

A právě Česká republika se stává jedním z hlavních zprostředkovatelů vztahů mezi těmito zeměmi a zbytkem Evropy. Proto jsem moc rád vystoupil na pražské konferenci k Východnímu partnerství a setkal se jak se zástupci jejich veřejné sféry, tak byznysu. A musím říci, že zájem o spolupráci je obrovský. Máme k tomu navíc technické předpoklady, náš průmysl má v těchto zemích velmi dobré jméno a nezapomínejme, že nemalá část naší populace stále hovoří rusky. Tak jsem si ji aspoň trochu procvičil během ekonomické konference Východního partnerství, ale už to fakt není ono. Ale byli ke mně smířliví a tvářili se, že mi rozumí 😊

Tak dál. Na vládě pokračujeme s přípravami na naše předsednictví v Radě EU, které přijde ve druhé půlce 2022. Sešli jsme se zase nad rozpočtem. A musím říct, že když jsem viděl, co všechno si úředníci nadiktovali, málem jsem spadnul ze židle: 3,8 miliardy korun. To jako vážně? Můžete si být jistí, že tolik peněz nás to určitě stát nebude a naše předsednictví skvěle zvládneme i za rozumnou cenu. 

Nakonec jsme se domluvili, že ministryně financí paní Alena Schillerová se státní tajemnicí pro EU paní Milenou Hrdinkovou se důkladně zamyslí nad úsporami a navrhnou něco rozumného. Musí si pospíšit, protože příprava na předsednictví má probíhat asi tak tři roky dopředu a náš rozpočet musíme dostat do střednědobého výhledu rozpočtu 2020 – 2022. 

Rozumím tomu, že to bude náročné a bude potřeba, aby se zapojilo mnoho schopných lidí a pár jich asi také budeme muset přijmout, aby všechno dobře fungovalo. Všechna personální posílení ale musí být dočasná. 

V České republice uspořádáme některé důležité akce, ale některé se klidně můžou konat i v Bruselu v budovách institucí EU. Chci taky, abychom celý projekt předsednictví řídili z jednoho místa a taky bych byl moc rád, aby si všichni uvědomili, že rozpočet předsednictví neslouží ke kompenzaci úsporných opatření provedených v minulosti. Věřím, že to dobře dopadne a vlastně se docela těším, že se brzo budeme moct pobavit o našich prioritách a o oblastech, kterým bychom se v roce 2022 měli nejvíc věnovat.

Kolem peněz se točila i schůzka na téma platy sestřiček respektive příplatek za směnnost sestřičkám. Řešili jsme to od sedmi ráno s ministrem zdravotnictví Adamem Vojtěchem, šéfkou Asociace krajů Janou Mračkovou Vildumetzovou a předsedkyní Odborového svazu zdravotnictví Dagmar Žitníkovou.

Platy ve zdravotnictví rostou nejrychleji ze všech oblastí ekonomiky. Sestry mají průměrně přes 40 tisíc a lékaři skoro 90 tisíc. Teď ministerstvo zdravotnictví jedná o výši úhrad a dalším navýšení platů pro zdravotníky. Musíme najít shodu, i když podle mě je velká odpovědnost i na ředitelích nemocnic, aby měli zajištěný personál a zároveň také možnost rozhodnout o odměňování svých lidí.

Z naší analýzy vyplývá, že drtivá většina nemocnic má peníze na zvýšení platů. 

Ze 46 krajských jen JEDNA neměla dostatek financí. 

Tam, kde zatím nedošlo k nárůstu, teď aktivně jednáme s kraji a hledáme řešení. Nemůžeme ale suplovat roli ředitelů. Oni nejlíp ví, kde je nutné přidat.

Teď vám chci něco málo napsat o tom mém projektu dětské vesničky v Sýrii. Píšu “mém projektu”, protože je to moje soukromá iniciativa, ne záležitost státu, hnutí nebo vlády. Firma Cubespace na něm pracuje na moje náklady. A tenhle týden za mnou opět přišel její zástupce pan inženýr Martin Kokta. Jak už víte z minulých hlášení, Cubespace staví modulové stavby a já s ní chci vybudovat v Sýrii útočiště pro asi 50 dětí. Podotýkám dětí, takže ve věku předškoláků a základky.

Projekt se posunul. Už je domyšlený do detailu včetně vybavení, sportovišť a školy. Je to kompletně český produkt, který se tady vyrobí a pak v kontejnerech přepraví do Sýrie. Máme i vybraný pozemek. Zatím to vypadá, že by to mělo stát kolem 65 milionů korun. Založím na to nadaci, která s financováním pomůže a bude hledat sponzory. Čekáme teď na vyjádření syrské strany, která musí dodat informace o legislativě k novostavbám.

O všem je potřeba jednat se syrským Červeným půlměsícem, který měl poslat svoji verzi projektu. Zatím mi ho sice neposlali, ale naše velvyslankyně v Damašku, paní Eva Filipi ho prý už má k dispozici. Budu vás dál informovat, jak se to hýbe.

Hodně věcí jsme tenhle týden museli řešit i ve sněmovně. Třeba novelu zákona o pojistném na sociální zabezpečení, novelu zákona o evidenci tržeb, kde bylo ukončené druhé čtení. Ta třeba upravuje náběh 3. a 4. fáze EET a vyjímá z ní ty úplně nejmenší živnostníky. 

Od lidí, kteří opravují deštníky nebo prodají za den pár korálků, fakt nebudeme elektronickou evidenci tržeb vyžadovat. Novela taky různé služby jako stravování, podávání nápojů, úklidové služby, mytí oken, péče o děti, staré, nemocné a zdravotně postižené občany a podobně přeřazuje do druhé snížené sazby DPH ve výši 10 procent, což povede ke zlevnění těchto služeb.

Ukončili jsme i druhé čtení novely zákona o místních poplatcích, která narovnává podmínky mezi hotely, apartmány a službami jako je třeba Airbnb. Novela ruší poplatky za lázeňský nebo rekreační pobyt a z ubytovací kapacity a místo nich zavádí jednotný poplatek z pobytu. Konečně tak budou mít služby typu Airbnb zákonnou povinnost přispívat do naší ekonomiky.

Poslední tři věci. 

Časopis TIME zařadil Věru Jourovou mezi 100 nejvlivnějších osobností roku. Určitě znáte příběh této ženy, kterou dostal prolhaný "investigativní novinář" do tepláků. Ani ho nebudu jmenovat, to bych se rozčílil. A Vám, Věro, gratuluju.

Jednal jsem s ministrem zahraničních věcí Ománu panem Júsufem bin Alawí bin Abdulláhem o prohloubení ekonomické a technologické spolupráce a hlavně možnosti zavedení přímé letecké linky. Omán stojí o naše turisty a je pro naše lidi pořád neobjevenou destinací na rozdíl třeba od Dubaje.
 
Byl jsem i na slavnostním udělení cen za nejlepší projekty regenerace památek v rámci Mezinárodního dne památek a sídel. Je to smutně symbolické, že se ceremoniál konal den po tragickém požáru v Notre-Dame. Městem roku se v péči o památky a uchování místních tradic stala Brtnice. Moc gratuluju. Slíbil jsem, že i přes snižování rozpočtových výdajů se budeme snažit částky na opravu českých památek udržet.

A protože dobrých zpráv není nikdy dost, musím se podělit ještě o jednu. Možná si ještě vybavíte, že naše největší výzkumná organizace, Akademie věd ČR, která zaměstnává více než 8 tisíc pracovníků a patří mezi dvacítku nejlepších vědeckých, neuniverzitních institucí na světě nás před rokem na jejich Sněmu docela zkritizovala. Pochopitelně šlo o peníze, a i když se mi to tehdy nelíbilo, musím uznat, že důvěra vůči vládě byla z historické zkušenosti na bodu mrazu. Mezi roky 2010-2012 totiž tehdejší vládní garnitura Akademii věd téměř zlikvidovala, když jí meziročně odebrala půl miliardy korun, zatímco ostatním přidávala. To v důsledku stálo naše výzkumníky díky nižší základně v dalších letech šest miliard, které jim pochopitelně chyběly. Rozumím tedy tomu, že na naše sliby nikdo před rokem příliš neslyšel. My ale to co řekneme, plníme, změnili jsme systém financování i hodnocení vědy a s Akademií věd jsme celý rok nejen komunikovali, navštěvovali jejich centra, a současně jsme rekordně navýšili financování. Proto mi udělal opravdu velkou radost Sněm Akademie věd, který proběhnul v úterý a kterého se zúčastnil můj místopředseda v Radě vlády pro výzkum, vývoj inovace Karel Havlíček. Po mnoha letech zazněla před několika stovkami vědců a akademických pracovníků na vládu chvála, a to hned několikrát. Moc mě potěšila slova předsedkyně Akademie věd, Evy Zažímalové, která vyzdvihla, že v posledním roce došlo koncepčními kroky ke stabilizaci vědy v ČR, že se daří konečně obnovovat důvěru akademické obce a že vládní Rada pro výzkum, vývoj a inovace plní svoji roli příkladně. Současně jsme snad poprvé byli od vědců pochváleni za rozpočet.

Tak a máme to. Užijte si Velikonoce a já jdu na vaše otázky 😎Čau lidi, sledovali jste tu velkou volební debatu v České televizi? Bavili se tam kandidáti na primátora Prahy a mezi nimi náš Petr Stuchlík. Omlouvám se teď všem mimopražským, ale bylo docela dost zajímavé pozorovat ty rozdíly. Když dovolíte, tak vám na začátku mého týdenního hlášení napíšu, co mě zaujalo nejvíc. Všichni ve studiu mluvili o hlučných turistech v centru, parkovacích zónách a podobně. Ale byl to Petr, kdo musel ostatním připomenout, že většina Pražáků fakt nežije na Letné, Kampě nebo Starém městě, ale v panelácích. A že musíme řešit i jejich problémy. Ty, co mají na Chodově, Jižáku, Lužinách, v Bohnicích a tak dále. Že je potřeba se právě tady soustředit na dostavbu silnic, sportovišť, školek, rodinných center, parků, domovů důchodců.

Možná je to tím, že sám Petr vyrostl v paneláku a vzpomíná na svoje dětství: “Sjel jsem výtahem z našeho bytu dolů, vyšel jsem prosklenými plechovými dveřmi a všude mezi domy bylo jen bláto, nebyly dokončené chodníky, nebyla ještě vysazená zeleň. Jediné, co se stihlo, byly klepače na koberce.”

Jasně, naše dnešní sídliště vypadají jinak, ale chci, abyste věděli, že my pamatujeme na celou Prahu, ne jenom na pár koutů kolem Vltavy.

Každý z těch jedenácti lidí ve studiu se předháněl v tom, jak rozjede bytovou výstavbu. Bytů je zatraceně málo, nebo jsou astronomicky drahé. To víme všichni. Já se ale ptám, kdo z kandidátů má znalosti a kompetence, aby tenhle slib byl schopný splnit. Byl schopný to naplánovat, uřídit, dohodnout se s developery i městskými částmi. Já vidím jediného skutečného kandidáta. Petra Stuchlíka. 

Petr představil svůj plán, že do roku 2030 postaví v Praze 140 tisíc bytů. A hned se začali ozývat novináři, jak to chce udělat a že je to přece nesmysl, když se momentálně staví dva nebo tři tisíce. “Proč bychom vám měli věřit, pane Stuchlíku?” zeptal se ho sám moderátor debaty Jakub Železný.

No proč asi. 

Petr Stuchlík je jediný opravdu zkušený investor, který úspěšně řídil stovky milionů korun, vybudoval z nuly firmu s miliardovým obratem a teď je připravený rozhýbat výstavbu v Praze ve velkém. A to mi věřte, že bydlení rozumí tak, jako mu žádný jiný kandidát rozumět ani nemůže. Vždyť jeho Fincentrum zařídilo lidem 150 tisíc hypoték a Petr už v roce 2003 vymyslel takzvaný Hypoindex, který zvýšil transparentnost hypoték a díky němu začaly banky zlevňovat. Češi tak ušetřili podle odhadů až 17 miliard korun na splátkách lidem na úkor bank. Tenhle index dodnes používá i Česká národní banka. Petr taky založil slavnou soutěž Banka roku, díky které banky začaly ještě víc zlevňovat a zlepšovat svoje služby. Kdo jiný by měl řídit město, které spravuje majetek za 300 miliard? Kdo jiný to zvládne?

Proč vlastně máme v Praze takové problémy s bydlením? Jasně, všichni jsme slyšeli o Airbnb. Celé městské čtvrti se vylidňují, přijíždějí tam návštěvníci, často hluční. Ale ten hlavní problém je v tom, že prostě nejsou byty. Jejich výstavbu utnula ODS před deseti lety, jak během televizní debaty ukazoval na grafu jeden z kandidátů. My jsme jako vláda už ukázali, že bydlení řešíme. Na celostátní úrovni. O půjčkách na bydlení pro mladé a programu Výstavba pro obce jsem vám už několikrát psal.

Samozřejmě se řešila i další témata. A opět bych řekl, že exceloval Petr. Představil svou vizi obecních strážníků. Takových, jako byli za první republiky. Prostě by si městská policie rozdělila Prahu na malé okrsky a v rámci nich by strážníci dostali ubytování. No a co by se tím pádem stalo? Byli by ve svém okrsku doma. Znali by svoje sousedy a všechny svoje ulice. A skutečně by sloužili SVÉMU městu. Teď, jak upozornil Petr, dojíždí většina strážníků ze Středních Čech. Je to pro ně jen práce.

Podle mě je Petrova vize obecního strážníka pro Prahu skvělá. Nejen pro lepší práci policie, ale taky bychom díky ní mnohem snadněji našli nové posily. Teď nám strážníci zoufale chybí.

A teď metro D! My už jsme s ním v Praze konečně pohnuli. Vůbec kolegům nezávidím, protože museli ty čtyři roky bojovat s aktivistickými zastupiteli, kteří projektu házeli klacky pod nohy. Ale aspoň se to podařilo připravit tak, že pokud bude mít Petr úspěch ve volbách, v což doufám, tak začne se stavbou. A jak sám říká, chce postavit prvních pět zastávek. Navzdory aktivistům se nám podařilo připravit i stavbu vnitřního pražského okruhu, která může začít za rok a půl. Okruh Vlasta mezi dálnicemi D1 a D8 uleví hlavně lidem z Jižního Města nebo Spořilova.

Kdo byste si chtěli celou tu debatu pustit, tak určitě koukněte na web České televize, dávám do komentářů. Nebo si můžete přečíst, jak to shrnul v Reflexu pan Bohumil Pečinka: “V pražské politice se tak rýsují dvě zásadní linie: ti, co chtějí přijmout odpovědnost, odbrzdit zamrzlé investice a nastartovat Prahu do pozice evropského velkoměsta. Druzí stále ještě vnímají politiku jako hru na „četníky a zloděje“, zaujímají kritickou linii za každou cenu, přičemž jejich skutečnou vizí je Praha v podobě maloměstské vesnice. Prostě v klidu si dát „pivko na Petříně“ a když něco ve městě hapruje, tak to zregulovat.”

A pokud nemáte dvě hodiny, tak bych vám doporučil tuhle dvacetiminutovku. Je fakt výživná. Petr v ní říká, jak jsem ho nutil rozdávat koblihy, protože jedině potkávat lidi tváří v tvář člověka naučí o jejich skutečných problémech. Prý do toho nakonec šel, aby měl ode mě klid 😃 Vzal krabici a vydal se na Anděl. A zalíbilo se mu to tak, že už nemůže jinak. Když se ho na to pan moderátor Pavel Strunc vyptával blíž, řekl Petr: “Kobliha nemá politickou příslušnost.” A pan Štrunc na to: “Já myslím, že teď už má.” Jinak je ten rozhovor ale dost seriózní a hodně se v něm dozvíte. Hlavně o tom, jaký má Petr vztah k Praze a jakou má pro ni vizi. Tak určitě klikněte v komentářích.

Já jsem zase seděl na XTV. Luboš Xaver Veselý mi teda neodpustil, když jsem mu řekl, že naši lidi mohli v Praze ty čtyři roky pracovat líp. Ale já mu vysvětlil, že od každého očekávám, že pro tuto zemi bude pracovat líp. Na víc než maximum. 

Málokdo už si pamatuje, co jsme v Praze před těmi čtyřmi roky zdědili. Tunel Opencard, ve kterém zmizelo 1,7 miliardy, nevýhodná smlouva na rekonstrukci Škodova paláce, kde se nám na poslední chvíli podařilo zachránit miliardu. A další tunel, tentokrát skutečný. Blanka. Utopily se v ní neskutečné peníze, ale aspoň se nám ji na rozdíl od minulého vedení města podařilo otevřít. Taky konečně rekonstruujeme Václavské náměstí, Šlechtovu restauraci a tak dál. A konečně bude signál v metru.

Nebylo vůbec jednoduché město převzít a začít v něm uklízet. Teď má na účtě krásných 28 miliard a můžeme začít mohutně investovat. 

Takže dámy a pánové, kdo máte volební právo v Praze, prosím dejte nám další šanci. Máme silnou sestavu a v čele lídra, manažera, který se vydal na stejnou cestu jako já. Nepotřeboval jít do politiky, chce prostě něco pro Prahu udělat.

Jo, a možná jste postřehli, že to Petr ve středu koupil. Na naši Sousedskou večeři vtrhl další vajíčkový atentátník 😱 Bohužel pro Petra nebyl ožralý jako ten, který šel po mně. A trefil se. Odnesly to vlasy a sako. Válečník ze scény utekl dřív, než se ho mohl Petr zeptat, co ho trápí. Takže jen dostat z vlasů skořápky, opláchnout obličej, převlíct a okamžitě se jelo dál. Následovala další společenská akce s významnými pražskými podnikateli, developery, staviteli bytů a mateřských škol. Debatoval čtyři hodiny se zbytky vajíčka ve vlasech. Málo se to ví, ale bílek se kdysi používal místo gelu. A pankáči si s ním prý dělávali číra. Takže dostat to z vlasů po pár hodinách asi nebylo nic moc.

Možná kdyby byl na akci náš Milan Hnilička, zlatý brankář z Nagana, tak by ten útok vykryl. On ale vysvětloval na DVTV všechno okolo Národní sportovní agentury. Je to náš největší sportovní projekt, o kterém jsem vám už několikrát psal. Doufám, že ho poslanci podpoří, od půlky příštího roku ho rozjedeme a sport konečně dostaneme na vyšší úroveň. Hlavně kvůli našim dětem. Moderátorka Emma Smetana se o tom s Milanem bavila dost podrobně, tak budu rád, když kliknete v komentářích.

Pokud tomu nechcete dát dvacet minut, tak vám to sem zkrátím. Chceme vyčistit český sport a pozvednout ho. To byla moje jediná dvě zadání pro Milana Hniličku. A on se toho úkolu chopil a dělá na něm ze všech sil. Vždyť sám jako špičkový sportovec vidí a slýchá spoustu let, co českému sportu chybí. Sportovci potřebují centrální autoritu, která se nebude zabývat ničím jiným než sportem. Doteď byl sport jen jedna ze spousty věcí, které ministerstvo školství řešilo. A taky potřebují autoritu, která bude peníze na sport rozdělovat transparentně a bude schopná zpětně zkontrolovat, jestli opravdu přišly tam, kam měly.

Díky agentuře dostanou konečně sportovci zastánce, který jim bude naslouchat a bude umět pružně reagovat na jejich podněty a potřeby. Slíbili jsme, že rozhýbeme Česko. A makáme na tom.

Taky bojujeme proti suchu. Přes prázdniny jsem vám psal o 600 milionech, které náš Richard Brabec dal obcím, aby si mohly vykopat hlubší studny nebo přivést vodu z bohatšího zdroje. Teď zase rozšířil program Dešťovka. Už není jen pro lidi, kteří bydlí v úředně vyhlášených suchých oblastech, ale prostě pro všechny domácnosti. Dali jsme do toho dalších 100 milionů. Kdo jste to ještě nevyužili, můžete se hlásit od 1. října o příspěvek až 55 tisíc korun na zachytávání dešťové vody pro zalévání nebo 105 tisíc korun, pokud plánujete složitější systém na splachování dešťovou vodou nebo recyklaci odpadní vody. Žádosti se podávají elektronicky. Určitě koukněte, pokud se vám to může hodit na baráku nebo i chalupě. Hážu do komentářů.

Když jsme u toho životního prostředí, byl jsem se podívat ve firmě Kotle Kamna v Ostravě-Radvanicích. Je to unikát, protože firem, které vyrábí ekologické kotle je hodně, ale tady lidem pomůžou rovnou s dotacemi na kotel. A těžce nestíhají, protože poptávka je obrovská. Ani se nedivím, když může každá domácnost díky dotacím ušetřit za nový kotel až 127.500 korun. Richard Brabec vyhlásil Kotlíkové dotace už v roce 2014. Náš cíl je do roku 2021 vyměnit aspoň 100 tisíc starých kotlů. Celkově domácnostem rozdělíme 9 miliard korun. V Radvanicích jsem si vyzkoušel jeden takový fungl nový kotel zapálit.

Taky mě taky pozvali, abych zasadil strom v areálu budoucího “KouParku”. Dřív tady bylo koupaliště, pak skládka, teď staví dráhu pro kolečkové brusle.

Na severu Moravy jsem strávil celý den. Už v 7 ráno jsem přijížděl do OKD. Rád se do této firmy vracím. Považuju to za svůj osobní úspěch, že jsem ji před dvěma lety zachránil od bankrotu a znovu koupil pro stát. Poté, co ji pan Bakala za přispění svých kumpánů totálně vytuneloval.

Teď má OKD na kontě miliardy na investice, nabírá lidi a nabízí náborový příspěvek 60 tisíc, protože ji chybí 270 zaměstnanců. Mají schválený podnikatelský záměr do roku 2024, ale těžba by se mohla klidně za stávající situace na trzích rozšířit až do roku 2030. Definitivně bude rozhodnuto do Vánoc. Ta investice na rozšíření do roku 2030 má být příští rok dvě miliardy korun a ministerstvo financí požaduje detailní rozklad celkového investičního plánu. A to takovým způsobem, aby po ukončení těžby zůstaly i peníze na sanaci dolů.

Ještě předtím než jsem tam jel na návštěvu, jsem nevycházel z údivu, když jsem na České televizi viděl naprostý nesmysl, že zaměstnanci mají strach o práci! To je pochopitelně lež. Když dochází k uzavření nějakého provozu, zaměstnanci jsou jen přesunuti na jiné pracoviště.

Lidi si stěžují, že se stále zvyšují nájmy a dobře si pamatují, jak jim pan Bakala slíbil prodat ty byty za 40 tisíc a dneska se nestydí od nich inkasovat 84 tisíc i víc za nájem ROČNĚ. A to si ještě při tom nechal na Karvinsku asi 45 milionů metrů čtverečních pozemků ve firmě, do které je přesunul v rámci toho megatunelu.
 
Během výjezdu v Moravskoslezském kraji jsem se podíval hned do dvou nemocnic. Ani v jedné nesouhlasí s plošným navyšováním platů. V Havířově, kde je krajská nemocnice, jim chybí 10 sester, ty tam mají průměrný plat 34 tisíc. Potřebují tam další investice. V Ostravě, kde nemocnice patří pod ministerstvo zdravotnictví, jim chybí 50 sester a průměrný plat sester je 40 tisíc. Měli bychom usilovat o to, aby takové platy měl i zdravotní personál v sociálních službách.

Dlouho jsme se bavili s hasiči. Potkal jsem se s nimi minulou sobotu na návštěvě Dnů NATO, byl jsem překvapený, že jim v celé republice chybí 450 tabulkových míst a že na jedno místo hasiče se hlásí v Moravskoslezském kraji až 40 zájemců. Proto jsem hned po návratu z Dnů NATO požádal kolegu Hamáčka i paní Schillerovou, aby hasičům vyhověli a dali jim ta tabulková místa, která jim chybí – a hned to zafungovalo a hasiči byli nadšení.

Mají skvělou techniku a velice přísného velitele. Mluvili jsme o tom, že by bylo potřeba propojit aktivitu krajských hasičů s hasiči letiště Ostrava-Mošnov. Mají taky super vybavení z evropských fondů.

S naším ostravským primátorem Tomášem Macurou jsme si sedli v Prachožroutu. Mašině, která uklízí ulice. Fotky jste asi viděli. Vybavení, které mají ostravští uklízeči, jim můžou ve všech ostatních městech závidět. Dokonce ostravská firma OZO odpady nejen sbírá, ale taky je recykluje, lisuje a vyrábí z nich třeba lavičky. Vedení dělá skvělou práci a firma vydělává tolik peněz, že si od nich teď město Ostrava může vzít sto milionů. Debatovali jsme o strategii odpadového hospodářství a dozvěděl jsem se, že tady chybí legislativa. A že ministerstvo a lidi z byznysu na to mají pravděpodobně úplně jiné názory. Takže svolám jednání obou stran za mé přítomnosti.

Dlouze jsme se bavili s ostravskými hasiči. Říkali, že výborně funguje spolupráce mezi kraji, třeba nedávno zasahovali po výbuchu plynu v baráku na Olomoucku.

Nemůžu zapomenout na zákusky v cukrářství Ollies. Její zakladatel Ivo Gondek za nás kandiduje do senátu. Držím mu palce. V Ostravě-Porubě si naši zřídili ANO kavárnu. Všude okolo jsou RPG byty, takže se mnou logicky spousta lidí mluvila o tom Bakalově podvodu a jak by rádi, aby na něj dopadla spravedlnost. Divím se panu Bakalovi, že je takový asociál a že nesplnil slib prodat ty byty. Vydělal na tom desítky miliard a je to skandální tunel, který poškodil celý Moravskoslezský kraj. Máme tady ale i důvody k radosti. Je vidět, že magistrát se o Porubu fakt stará. Oproti minulosti je to tady k nepoznání. Město je upravené, spousta nově vysazených stromů, kavárny. I místní chválí, jak to šlo nahoru.

A mám dobrou zprávu! Nechci to zakřiknout, ale myslím, že by Prodloužená Rudná mohla dopadnout do Vánoc! Náš hejtman dělá dobrou práci a držím mu palce, aby tu dohodu dotáhl. A ŘSD aby hned nastoupilo a snažilo se ten úsek dokončit.

Prolítl jsem Svatováclavské slavnosti, stihl jsem si dát bramborák a pivo, pak degustační přehlídku minipivovarů na Ostravě-Jih a pak už sedl do auta a vyrazil směr Brno. Chtěl jsem totiž ještě stihnout jednání s majitelem Komety, panem Zábranským. Hrál se zápas ke 100. výročí Masarykovy univerzity. Ten jsem sice neviděl, ale měli jsme možnost velice konkrétně probrat přípravu stavby nové hokejové haly Komety.

Co dalšího? Jednání tripartity v Lichtenštejnském paláci. Hlavní je dohoda mezi zaměstnavateli a odboráři. Bavili jsme se o zrušení karenční doby. Já jsem zdůraznil, že nejdřív musíme nastartovat projekt e-neschopenky, aby fungovala elektronická komunikace mezi lékařem, který neschopenku vystavuje, a zaměstnavatelem nemocného. Taky se bavíme o kompenzacích pro zaměstnavatele, kterým výměnou za zrušení karenční doby slevíme ze sociálního pojištění. Dál řešíme zvýšení minimální mzdy. Samozřejmě půjde nahoru, ale musíme zohlednit i zájmy malých českých firem, které nesmíme růstem mezd ohrozit.

Řešili jsme i nedostatek pracovníků, hlavně lékařů a zdravotnického personálu, duální vzdělávání a Pražský okruh, konkrétně úsek Běchovice - D1 a úseky Ruzyně - Suchdol, Suchdol - Březiněves a Březiněves - Satalice, dál jsme diskutovali o situaci v železniční dopravě a její liberalizaci, výstavbě jaderných bloků nebo nastavení systému celoživotního vzdělávání, které bude odpovídat požadavkům Průmyslu 4.0.

Jak může vzdělávání fungovat od toho nejranějšího věku, jsem viděl v Ústí nad Labem. Mají tam základní školu Molekula a je naprosto úžasná. Už jsem vám v týdnu psal, že tam zkouší vyučovací metodu Stages. Třeba, jak holčička zahrála barvu na hudební nástroj. Nebo jak se děti snaží najít matematický kód pro všechno, o čem se zrovna učí a tím si rozvíjí takzvané polymatematické myšlení. 

Zase se ukázalo, že všechno je to o lidech. Paní ředitelka to má pevně v rukou. Ve škole mají 65 plně integrovaných romských dětí a pevné pravidlo: Třikrát a dost. Mají i skvělou sociální pracovníci která intenzivně pracuje s romskými rodinami a navštěvuje je u nich doma. 

Dozvěděl jsem se plno užitečných informací, jak řešit tuto problematiku.

Ve škole jsme si užili kopu srandy. Zrovna, když jsem přišel, bylo jako téma česká vlajka, tak si děti hrály s jejími barevnými kombinacemi a vymýšlely nový název naší republiky. Třeba Česká hezká republika.

No a zatímco si spousta lidí začala užívat prodloužený víkend na Den české státnosti, my udělali Den otevřených dveří v Lichtenštejnském paláci a paní Schillerová i na Ministerstvu financí. Dával jsem vám sem spoustu fotek, určitě je máte v živé paměti. Od selfíček s návštěvníky až po světově proslulé psy Celní správy z výcvikového centra v Heřmanicích.  Podepisoval jsem knížky a povídal si s návštěvníky na zahradě. Kolegové jich ten den napočítali celkem 1207, takže myslím úspěšná akce.

A ještě trochu kultury. Nebo spíš lázeňství. Konečně začne rekonstrukce bazénu Hotelu Thermal, symbolu Karlových Varů a taky Mezinárodního filmového festivalu. Vypsali jsme soutěž pro budoucí provozovatele, kteří můžou odevzdat svoje nabídky do konce října. Jakmile dokončíme rekonstrukci, dostane vítěz bazén a wellness do pronájmu. Počítáme, že od roku 2021 tady budou služby na té nejvyšší úrovni. Přispějí k renomé nejen Varů, ale celé naší republiky.

Blížím se ke konci páté stránky, tak co máme ještě. Byl jsem v Plzni na grilovačce u naší poslankyně Báry Kořanové. Podepisoval knížky a dával selfíčka. 

Přeju vám krásnou neděli! 😎Čau lidi, jak to jde? Já jsem dost naštvanej. Určitě se k vám už donesla ta nejnovější prasárna ČSSD. Potom, co prodali za hubičku naše černé a hnědé uhlí, chtějí nás připravit o poslední nerostné bohatství - lithium. Jde tu o DVA TISÍCE MILIARD korun, možná víc. Pro představu: díky téhle částce bychom mohli zvýšit VŠECHNY důchody na dvojnásobek po dobu pěti let… My české občany okrást nenecháme a budeme za ně bojovat.

Teď ale mám pro vás pravidelné týdenní hlášení. Jako první mě napadá Plzeň, kde jsem už od půl osmé ráno chodil po hlavním nádraží a snažil se lidem, kteří spěchali do práce, trochu zpříjemnit den koblihou a knížkou. Rozdal jsem jich asi dvě stovky. Díky všem, co jste se zastavili na kus řeči, snad jste nikdo kvůli mě nepřišli pozdě 🤓

Plzeňský kraj je plný výkonných a úspěšných technologických firem. Byl jsem se podívat třeba v Systhermu, kteří umí snad všechno okolo výroby a dodávání tepla a jejich řešení používají v Japonsku, Koreji, USA… Taky jsem si prošel Strojírnu Tyc, která už dvacet let vyvíjí a vyrábí obráběcí stroje. Jejich mašiny fungují od Kazachstánu po Německo…

V Mýtě jsem navštívil i domov důchodců a zase z toho byla hrozně příjemná debata. To samé v Tovačově a Chválkovicích, ale to už se bavíme o Olomouckém kraji, kde jsem měl svou první talk show. Moderátor Aleš Juchelka mi hned zkraje položil vtipnou otázku: “Není máslo, jak to řešíte u vás doma?” Tak jsem mu odpověděl, že už jsem doma dlouho nebyl, protože jedu tohle turné. Ale pak jsme to téma vzali vážně, já říkám, že české krávy ročně nadojí 2,7 miliard litrů mléka a to by nám Čechům úplně stačilo, jenže my ho 30 procent vyvezeme a proto musíme dovážet padesát procent másla… 🙈 

Taky jsme si povídali o sportu. Máme zjištěné, že půl milionu českých dětí nemůže sportovat, protože jejich rodiče na to jednoduše nemají peníze. Půl milionu! Taky když zprůměrujeme, z kolika procent leží finanční břemeno sportování dětí na rodičích, tak to je 80 procent, v Evropské unii to je jen padesát. Taky musíme už konečně nakopnout vysokoškolský sport. Když v USA přijdete k nějakému šéfovi do kanclu, má tam častokrát vyskládané trofeje z dob studií. Takhle o tom sním i u nás. My do sportu plánujeme masivně investovat. Než mě vyhodili z ministerstva financí, navýšil jsem rozpočet na sport na šest miliard, ale pořád je to málo. Snad se nám podaří, že děcka budou trochu míň tady na Facebooku a víc na čerstvém vzduchu. Během večera jsme se bavili i o zdravotnictví, daních, finanční gramotnosti.

V Prachaticích - kromě toho, že přišla fakt spousta lidí, co si chtěli povídat - jsem se na oběd postavil za pult Zdravé jídelny a vydával polívky. Asi jste viděli, bit.ly/jakou_mam_cepici. V Českých Budějovicích jsme se zase projížděli v retro autobusu z 60. let po městě s kýmkoli, kdo naskočil. Byla sranda a večer jsme měli další talk show. Včerejšek jsem strávil v Lysé nad Labem a hlavně Plzni, kde centrum města žilo Pilsner Festem. I já jsem si dal 🍺

Tak to byl můj fakt stručný report a teď už jdu odpovídat na vaše otázky.Čau lidi a vodáci zvlášť! Jedno dvě pivka při sjíždění řeky jsou podle mě ok, ale nemůžeme to úplně rozvolnit 😜 Proto jsme na vládě nepodpořili návrh, aby se úplně zrušily pokuty za alkohol na vodě. Ono plácat se v opičce pod jezem není úplně fajn 🤕 Takže to chceme udělat jako v jiných evropských zemích. Zavést toleranci na množství alkoholu v krvi. A stejné podmínky dát i lyžařům, aby si mohli dopřát svařák mezi ježděním a taky cyklistům po pivku na zahrádce. Prostě žádná prohibice, ale rozumná míra. Jako se vším v životě.

No nic, trochu jsem se při tom psaní o vodě, pivu, lyžování a svařáku zasnil. Je čas na moje hlášení. Takže tady ho máte.

Pracovní týden mi začal už v neděli. Finský premiér Juha Sipilä mě pozval do Helsinek. Finsko je mimochodem jediná zem, která se při hlasování o uprchlických kvótách zdržela. Všechny ostatní státy nás přehlasovaly. Proti byla jen Česká republika, Slovensko, Maďarsko a Rumunsko. A samozřejmě i během mojí návštěvy Helsinek přišla na migraci řeč. Ale všechno popořadě.

Poprvé mě na služební cestě doprovázela moje paní. Z toho se stalo obří téma. Protože je blonďatá a svítí v davu, lidi si jí všímali stokrát víc než toho, že s námi letěla početná podnikatelská skupina 🙈 Takže úplně zapadlo, že jsme přivezli k jednacímu stolu zástupce Škoda jaderné strojírenství Plzeň, aby s Finy jednali o dodávkách při modernizaci jaderných elektráren Loviisa a Hanhikivi. Nebo to, že náš výrobce nemocničních a pečovatelských lůžek Linet, který je mimochodem úplná špička v Evropě, přijel jednat o dodávkách pro finská zdravotnická zařízení.  Vzali jsme taky lidi ze Škoda Transportation, která v rodišti finského premiéra koupila firmu a vyrábí příměstské vlaky. No a nemůžu zapomenout na ERCTech, což je skvělá česká firma s patentem na přeměnu staré suti na betonové tvárnice. Už měli prezentaci ve Finsku a potom v OSN, myslím, že se skvělým úspěchem 🚀

Ale všechno tohle je pro některé lidi nuda žejo, radši se zabývali tím, proč se mnou letěla manželka. Já vám povím proč, pokud budete číst dál. Pro začátek vám můžu prozradit, že všechny naše finské partnery překvapila, jak má dobrou angličtinu i tím, jak výborně byla připravená. Nevím, která paní premiérová před ní naši zem takhle reprezentovala 🤔

Dvojdeňák začal neformálně. Potkali jsme se s krajanskou a česko-finskou podnikatelskou komunitou. Byly tam významné osobnosti, které mezi Českem a Finskem obchodují, investují nebo se prosadili ve Finsku, ať už v oblasti vědy, školství, umění, sportu a tak podobně. Takže jsem si mohl potřást rukou nejen se špičkovými manažery a obchodníky, ale třeba i s šéftrenérem české běžkařské reprezentace Ilkka Jarva 🎿 nebo s největším soukromým dovozcem českého piva do Finska panem Teemu Lehto 🍺 a s dovozkyní našich škodovek paní Maija Koskela 🚘 Potkal jsem i paní Helenu Lehečkovou, která vydává české pohádky ve finštině a učí český jazyk a literaturu na helsinské univerzitě.

Jak možná víte, svou knížku “O čem sním, když náhodou spím” jsem nechal přeložit do angličtiny. Rozdávám ji, aby naši partneři v zahraničí viděli, že máme vize a plány, co chceme jako národ dosáhnout. No a rozdával a podepisoval jsem ji i v Helsinkách. Šla docela na odbyt 😉

Hned další ráno začalo Česko-finské obchodní fórum. Na něm se potkali všichni naši byznysmeni s těmi finskými. Přijel i pan premiér Sipilä. Oba jsme měli na začátku projev a odpovídali na otázky z publika.

Myslím, že jsme si s finským premiérem padli do oka. Máme toho docela dost společného. I Juha Sipilä byl podnikatel, než vstoupil do politiky. I on chce do vlády přinést know-how z byznysu, to znamená efektivitu a hospodárnost 👍 Do parlamentu se dostal v roce 2011 a stejně jako my, ani on neměl s politikou moc zkušenosti. Shodli jsme se, že nejsme lidi, kteří by ovládali politické hry. I on říká, že je spíš na řešení problémů. Chtěl by zmenšit vládu, aby víc připomínala správní radu nebo představenstvo. Je to velký sympaťák a domácí kutil. Sám si postavil dřevěný domek a svoje auto vlastnoručně upravil na dřevoplyn. Právě z téhle jeho záliby se zrodil celý byznys. Založil firmu na výrobu dřevoplynu. 

Přesunuli jsme se pak na Aalto University, kde nás čekali zástupci univerzit, ministerstva školství, výzkumu a podnikatelské sféry. Téma bylo finské vzdělávání. Ve Finsku je celkem 12 státních a 2 soukromé univerzity. Hlavně mě zajímalo, jak se Finům daří propojovat školství s praxí. Třeba konkrétně tahle univerzita v Aalto dopadla v mezinárodním srovnání jako 10. nejlepší ve spolupráci s průmyslem. Část výuky mají přímo ve firmách, a když budují výzkumné týmy, tak je skládají z akademiků i lidí z praxe.

Jinak budova univerzity je fakt zajímavá, navrhl ji slavný finský architekt Alvar Aalto. Spousta dřeva, kamene, čisté linky, prostě skandinávský styl 🇫🇮 

Juha nás potom pozval do své rezidence Kesäranta. Fotky jsem vám sem dával. Je to něco jako naše Kramářova vila. Akorát u moře s molem, na kterém se dá krásně meditovat při pohledu na hladinu 😌 Není to žádná top secret věc. Když jsme si povídali, v klidku kolem nás pádloval pán na kajaku.

Na Finech se mi líbí, že skoro každou politickou schůzku začínají větou: „Nebudeme se radši bavit o hokeji?” My jsme si s Juhou slíbili, že až se Češi s Finy střetnou ve finále, potkáme se i my dva na tribuně v Kodani. No jo, nakonec oba naše týmy vypadly 😞

Pak přišel oběd. Naservírovali nám lososa jako předkrm, soba jako hlavní chod a dortík s rebarborou. Oběd byl samozřejmě pracovní, takže jsme během něj probrali migraci, azylový systém, euro, spolupráci V4 se severskými zeměmi, školství, hybridní hrozby, turismus.

Dozvěděl jsem se i spoustu zajímavostí. Juha mi třeba ukázal svůj elektronický řidičák. Prostě měl v mobilu svoje identifikační údaje. Když dostane pokutu, hned to v něm vidí. Za tři pokuty v jednom roce se řidičák zneplatní. Za rychlost tady můžete dostat flastr v přepočtu padesát tisíc korun.

Jo a vyměnili jsme si knížky. Vtipné je, že zatímco já dal Juhovi “O čem sním, když náhodou spím,” on mi věnoval “Finské noční můry.” Je to o tom, co všechno Finy děsí. Třeba to, když je na ulici osloví cizí člověk. Nebo, že když přijdou pozdě do kina a zjistí, že mají lístky doprostřed řady, tak radši odejdou, než aby se ptali cizích lidí, jestli je pustí. Prostě introverti jako řemen 😂

Jak jsem psal, na Finsku mě hrozně zajímá jejich vzdělávání. A to samozřejmě začíná na základkách. Jeli jsme se podívat na ZŠ Aurinkokivi ve Vantaa, kde nás kromě učitelského sboru čekala i paní starostka. Každá třída má kolem čtyřiceti až padesáti dětí a s nimi jako jeden tým pracují dva nebo tři učitelé. Všichni studenti mají zadarmo počítač od města, který si ale neberou domů, je to jejich pracovní nástroj během vyučování. 

Co je skvělé, že tráví maximum času venku 🌲 Mají k dispozici moderní velké hřiště a 25 minut dlouhé přestávky mezi hodinami, aby se na něm mohli proběhnout, zrelaxovat, načerpat energii. U nás je to bohužel opačně. Držíme žáky co nejvíc uvnitř a pod kontrolou. Žádné relaxační zóny, multifunkční školní dvory nebo venkovní učebny. To bychom měli změnit.

Viděli jste video, co jsem už sem dával, a na něm, jak si děti hrají s roboty, rozvíjí projekty na počítačích a dokonce háčkují. To mi připomnělo, že jsem na škole taky háčkoval. Ale tajně pod lavicí. Moje barevné výtvory pak maminka sešila dohromady a vznikaly tak pestrobarevné deky. Lidi je docela kupovali. Co ale ve videu nebylo vidět, že ve Finsku se učí průřezově. To znamená, že nemají jako u nás nejdřív jazyk, pak matematiku, pak biologii. Místo toho jdou po tématech. Takže třeba když se baví o oceánech, zapojí zároveň zeměpis, biologii, historii. Priorita jsou i jazyky. Na školách se kromě finštiny běžně používá švédština, angličtina, ve vyšších ročnících přibírají další, třeba španělštinu, ruštinu, němčinu, francouzštinu. S dětmi jsem se bavil v angličtině a byly suverénní 👍

Jak děti tak učitelé tady mají větší svobodu než u nás. Nejsou svázaní osnovami, učitelé se soustředí na to, co zrovna považují za důležité. Nemají nad sebou žádnou inspekci.

Byl bych docela rád, kdyby někdo z Finska přišel posoudit náš vzdělávací systém a třeba nám poradil s jeho modernizací. Povolání učitele je ve Finsku ze všech nejpopulárnější, i když má jen o něco víc než průměrný plat. Zato u nás bere většina uchazečů o studium pajdák až jako poslední možnost. Není to jen o penězích. Prestiž, svoboda a možnost být v práci kreativní, je asi to, proč je učitelství ve Finsku tak populární.

I moje Monika měla od rána nabitý program. Něco z něj jsem už dával na Facebook v pondělí. Byla na prezentaci Asociace malých rodin, která sdružuje samoživitele, hlavně nastávající maminky bez partnera a rodiče se střídavou péčí. Mají i centrum pro rozvádějící se rodiče. Jasně, je to smutné téma, ale Finové se mu postavili čelem. Provázejí lidi rozvodem, dávají právní rady a taky poskytují psychologickou pomoc, aby dítě nezažívalo zbytečný stres. Letos tahle organizace slaví 50 let od vzniku. Organizuje výlety, tábory pro děti a podobně. Bavila se i se zástupci sdružení Save the Children, která se specializuje na pěstounskou péči, adopci a ochranu dětí. Pak šla na oběd s ombudsmanem pro práva dětí a šla se podívat do komunitního centra pro seniory.

Jsem na Moniku pyšný, jak naši zem reprezentovala. Všichni chválili nejen její angličtinu, ale i to, že byla výborně připravená. Jako ředitelka nadace s největším rozpočtem v Česku byla schopná srovnávat, jak co funguje u nás a ve Finsku. Oba jsme nasáli spoustu informací a postřehů, byl to fakt užitečný dvojdeňák. A myslím, že jsme otevřeli i hodně dveří pro další spolupráci. A protože už je to fakt dlouho, co byl v Česku vrcholný finský politik, pozval jsem k nám na návštěvu nejen pana premiéra Juha Sipilä, ale i pana prezidenta Sauli Niinistö.

Radši sem ani nebudu psát, kolik jsem ve Finsku vypil kafe. Snažím se mírnit kvůli tlaku, ale Finové ho prostě milujou 😁☕️

No a zpátky na domácí věci. Jsem skoro na konci třetí strany, takže už je asi fakt čas. Psal jsem vám, že ministerstvo financí spustilo web s dražbami státního majetku, který jednotlivé úřady nepotřebují. Do té doby byly informace o tom, co je k mání, rozstrkané na stovkách webů. No a před chvilkou jsem dostal čísla, jak se www.nabidkamajetku.cz daří. Oproti předchozímu týdnu se zvýšil počet návštěv o 723 procent 🚀 Celkem už se něj podívalo 140 tisíc lidí. Jo, a to všechno, aniž by se utratila jediná koruna na propagaci.

Když jsme u těch korun, pozval jsem si ke stolu generálního ředitele O2 pana Jindřicha Fremutha, abych se ho zeptal, proč máme zrovna my Češi jedny z nejdražších mobilních služeb. Cena volání a internetu je u nás fakt zoufalá. Přitom jak O2 CZ, tak T-Mobile CZ a Vodafone CZ patří v rámci nadnárodních skupin k těm nejziskovějším. Svým mateřským firmám v Nizozemsku, Německu a Británii posílají miliardy ročně na dividendách. Počkám ještě na výsledky schůzek s ostatními dvěma operátory a budu vás informovat, jak proti předraženým cenám zakročíme.

Vládní a další věci jsem už na Facebook dával: od zvýšení odměn pro sportovce, vědce, studenty, pedagogy, přes setkání se zástupci mise amerických investorů až po schůzku s řediteli všech nemocnic. Což je teda něco, co přede mnou za těch 29 let novodobých českých dějin žádný premiér ani ministr zdravotnictví neudělal. V komentářích se mi ozvala spousta sestřiček, doktorů i dalších lidí, kteří pracují ve zdravotnictví, takže jak dopíšu tohle, budu se zodpovědět co nejvíc dotazů.

Možná jste viděli fotku z návštěvy maršálka polského Sejmu Marka Kuchcińského. Bylo by skvělé propojit Varšavu, Ostravu a Brno rychlovlakem 🚄 Ještě předtím ale musíme dostavět tu zakletou D11 k polským hranicím. Brzdí ji, jako spoustu jiných úseků, ekologičtí teroristi 🐸 tak jsem se ptal Marka, jestli s nimi mají stejný problém. Bohužel jo.

Co mají ale úplně jinak, je příjÍmání zahraničních dělníků. Představte si, že na území Polska oficiálně pracuje milion Ukrajinců. Všechno to řeší místní úřady práce, kam podnikatelé hlásí své požadavky. Dělníci pak nepotřebují víza, stačí, že rozhodne úřad práce. Podobné zjednodušení bychom taky potřebovali. Naše firmy škrtí nedostatek zaměstnanců.

A teď z jiného soudku. Předával jsem cenu Arnošta Lustiga. Každý rok ji dostane jedna osobnost za zásluhy o udržení a rozvoj celospolečenských hodnot, hlavně statečnosti, lidskosti a spravedlnosti. Letos ji získal Paul Rausnitz, devadesátiletý podnikatel a majitel přerovské Meopta - optika, s.r.o.. Pro mě má tahle každoroční akce zvláštní význam. Dodnes mám schovaný dopis od pana Lustiga, ve kterém mi děkuje, že jsem mu pomohl s vydáním jeho knihy.

A v sobotu do Brna! Já a slovenský premiér Peter Pellegrini jsme slavnostně zahájili výstavu “100 let Re:publika 1918-2018” A taky dodrželi slib, co jsme si dali v Bratislavě, že skočíme na pivo. S Peterem jsem se chtěl vyfotit na zahradě vily Tugendhat pod stromem, kde Klaus s Mečiarem domluvili rozdělení Československa. Jak už jsem vám psal, strom dávno uschnul a pořezali ho. Ale potkali jsme skupinku zvědavých Angličanek na výletě, tak jsme jim vysvětlili, co se na tomhle místě stalo.

Myslím, že Češi a Slováci mají po rozdělení ještě lepší vztahy než předtím. A spousta z nás cítí, že jsme pořád spolu 🇨🇿❤️🇸🇰 Na mezinárodním poli určitě. Společně vystupujeme v Evropě a společně bojujeme za naše zájmy.

Výstava ke 100 letům založení našeho společného státu je opravdu nádherná a určitě se na ni běžte podívat. Zvlášť expozice “Alfons Mucha: Dva světy” mě nadchla. Muchova Slovanská epopej je dílo nevyčíslitelné hodnoty 🙏 Obrovská plátna mistr maloval dlouhých 18 let. Zaslouží si vlastní pavilon v Praze. Je to jeden z našich investičních plánů.

V Brně jsem byl i na Občanských konzultacích - to je ta série debat o Evropské unii, jak jsem vás na ni zval před týdnem. V sále bylo plno, přišli lidi od středoškoláků po seniory. A bavili jsme se klasicky o migraci, euru, fondech, práci v unii, V4ce. Taky jsem se potkal se zaměstnanci Brněnského výstaviště, letos tenhle unikátní podnik slaví 90. let.

Byl to prostě super den 🌞 Být mezi lidmi mě vždycky nabíjí energií. Dokonce mi jedna paní řekla, že vypadám líp než v televizi. No já myslím, že v televizi vypadám hrozně, takže v reálu to může být jedině lepší 😸

Tak uvidíme, třeba mi to vydrží, hned zítra sedáme s vládou do busu a jedeme za vámi na Vysočinu. Moc se na vás těším. Mějte se krásně 🤓Čau lidi. Tentokrát zdravím speciálně učitele, které burcují odbory, ať jdou do stávky. Přijde mi to naprosto nesmyslné a šílené. Učitelé stávkují? Co vede hnutí ANO ministerstvo školství, nerostou nikomu platy tak rychle, jako učitelům. Nikomu. Žádná profese nemá tak skvělý výhled a takovou jistotu dalšího růstu, jako právě učitel. Průměrný plat v roce 2021 bude 45.342 korun a u nepedagogů 26.263 korun. O 50 procent víc než v roce 2017.

A samozřejmě budeme navyšovat platy učitelům i v roce 2022 a 2023 v rámcových výdajích. Jestli se tak stane, rozhodne nová Sněmovna a vláda.

Jsem strašně zklamaný přístupem odborářů, měli u mě vždycky prioritu, dostávali termíny z jednoho dne na druhý. Teď všechno pokazili. Stávka je úplně zbytečná, naše stanovisko nezměníme.

Stávkovat za to, že plníme slib z našeho programového prohlášení?

Jak víte, mám rád čísla.

V roce 2018 jsme dali do platů ve školství 12,3 miliardy navíc. Díky tomu mohly stoupnout platy o 10 procent u učitelů a 11,5 procenta u ostatních profesí, bez kterých by školy nemohly fungovat. Kuchaři, družináři, školníci.

V roce 2019 jsme dali do platů ještě o dalších 15,5 miliardy víc. A díky tomu mohly stoupnout platy učitelům o dalších 15,9 procenta a nepedagogům o 10 procent.

Na rok 2020 máme zajištěné DALŠÍCH 13,2 miliardy na platy navíc. A tím pádem DALŠÍ SKOK. 10 procent pro kantory i nepedagogy. Další skoro 2 miliardy dáme na prodloužení provozní doby školek. A 1,4 miliardy na dělení tříd ve školách, aby v nich mohlo být méně žáků a výuka tak byla kvalitnější.

16,5 miliardy navíc pro příští rok!

Celkem dáme na školství 213,5 miliardy, z toho 160 na regionální školství, 27 na vysoké školy, 14 na vědu a víc než 7,25 na sport. Jo a mimochodem, skoro 2 miliardy jdou na církevní školy a každoročně i 7,3 miliardy na soukromé školy, což je pro některé super byznys.

A pak jsou tady další peníze, které investujeme, a o kterých odboráři buď schválně nemluví nebo na ně zapomínají. Inkluze. Od jejího zahájení v roce 2016 do konce roku 2020 nás bude stát přes 20 miliard. Z toho 6 miliard letos a 6 miliard další rok.

Tolik peněz do školství snad nikdy nešlo.

Ministr školství Robert Plaga napsal předsedovi školských odborů Františkovi Dobšíkovi otevřený dopis se spoustou argumentů. Je u toho i předchozí dopis pana Dobšíka, aby si ho mohl KAŽDÝ VEŘEJNĚ PŘEČÍST. Dám vám ho za chvíli sem na Facebook spolu s grafem, jak rostou platy ve školství.

Komu se nechce klikat, tak to shrnu sem:

V roce 2014 měli pedagogové plat 26.397 korun, nepedagogové 14.861 korun. V roce 2020 to bude 42.054 korun a 23.593 korun. Za šest let se platy zvýší o 59,3 procenta u pedagogů a 58,75 procenta u nepedagogů. To je přece skvělý výsledek!

Náš Robert Plaga ve spolupráci s ministryní financí Alenou Schillerovou zajistil rekordní peníze pro školství. S odboráři teď akorát debatujeme, kolik z těch peněz půjde přímo do základu učitelům a kolik budou mít ředitelé na příplatky a motivaci učitelů.

Do jednání jsem se vložil i já. První věc, kterou jsem udělal po návratu z Japonska byla právě schůzka se školskými odbory. Měl jsem dojem, že jsme si rozuměli. Ale teď se hlavně pan Dobšík chová, jako kdybychom nikdy nejednali.

Peníze pro ně MÁME A DOSTANOU JE. Tak jestli máte mezi svými známými nějakého učitele, prosím, řekněte mu to. Že je pro nás důležitý. Že nám na něm záleží a že děláme všechno pro to, aby byl spokojený.

Tenhle týden byl výjimečný. 28. říjen. Výročí vzniku samostatného československého státu. V neděli jsem byl na slavnostní vojenské přísaze na Hradčanském náměstí, v pondělí pak položil věnec u Národního památníku na Vítkově a květiny u pomníku Tomáše Garrigua Masaryka. Na Pražském hradě jsem poblahopřál sedmi novým generálům, které jmenoval pan prezident. Naši svobodu jsme si vybojovali a musíme být připraveni za ni bojovat kdykoli znovu. Tomu věřím. A jsem na naše vojáky hrdý.

Tak. Teď ale věc, která rozhodně s hrdostí nesouvisí.

Sněmovna. Obstrukce opozice. Trvaly neuvěřitelných 27 hodin rozložených do třech čtení našeho daňového balíčku. Ano toho, který přináší zdroje třeba na zvýšení rodičovského příspěvku z 220 na 300 tisíc.

Ale kdyby šlo jen o něj!

Těch 27 hodin naprostého nihilismu, během kterého vystupovali zástupci opozice a předčítali totální blbosti, naprosto nesouvisející s tématem, jsme mohli využít na projednávání a schvalování dalších užitečných zákonů. Ve frontě totiž čeká 67 vládních a 133 poslaneckých návrhů zákonů. Včetně těch opozičních! A to nepočítám mezinárodní smlouvy, zprávy a další věci, které jsou potřeba projednat.

Za to jsou poslanci placeni. Ne za šaškárnu, kterou opozice předváděla na kamery. Jeden jednací den stojí daňové poplatníky 5 milionů korun, jak už psala Alena Schillerová na Facebooku. Dokonce jsme opozici nabídli, že budeme o daňovém balíčku jednat navíc dalších 20 hodin. Představte si, že to vetovali. Prostě chtěli jen blokovat a exhibovat, ne konstruktivně pracovat.

Hlavní cíl daňového balíčku je větší ochrana našeho národa před tvrdým chlastem, kouřením a hazardem. Tyhle věci jsou totiž čím dál dostupnější s tím, jak roste naše životní úroveň. Není absolutně žádný důvod, aby byly za babku a snadno dostupné i dětem z kapesného. Jsou to prostě věci, které v životě nejsou potřeba. To si řekněme otevřeně. Ministr zdravotnictví to řekl krásně v rozhovoru pro Reflex. Tohle je válka se závislostmi.

Když si vezmete celkové společenské náklady spojené se závislostmi, jsou to astronomická čísla. Kouření stojí náš stát každý rok 100 miliard. V tom nejsou jen náklady na léčení, ale i nemocenská a celkový společenský dopad včetně ztráty produktivity a předčasných úmrtí. U alkoholu to je 59 miliard ročně, v tom jsou samozřejmě započítané i bouračky pod vlivem alkoholu, domácí násilí a další patologické jevy s pitím spojené. Hazard nás připraví o 16 miliard ročně. Způsobuje nejen zadlužení a rozvrat rodin, ale je s ním i spojená kriminalita.

Vím, nemůžeme lidem chlast nebo hazard zakazovat, ale rozhodně je nebudeme podporovat. Naopak. Na jejich vyšším zdanění získáme víc peněz na to, co v životě potřeba je. Vzdělání pro naše děti, zdravotnictví, doprava. To je politika. A řekl bych, že dobrá. I Světová zdravotnická organizace a OECD doporučují daně na alkohol a tabák zvyšovat. Není to žádná prohibice, daň poroste od 10 do 13 procent podle typů a množství výrobků a do státní kasy to přinese 8,6 miliardy příští rok a 10,3 miliardy v roce 2021.

A navíc, u čepovaného piva v restauracích naopak snižujeme DPH na 10 procent, abychom hostinským ulevili a poděkovali, že si zavedli EET. Představte si, že i to jeden poslanec opozice kritizoval. Prý je to nekoncepční. Asi nechápe rozdíl mezi posezením s přáteli v hospodě u piva a sebedestruktivním nasáváním kořalky.

To, na čem opozice postavila svoje obstrukce, byla hlavně ta část daňového balíčku, kde řešíme způsob, jak se budou danit rezervy pojišťoven. Je to jen technikálie a proto vás tím nebudu moc zatěžovat. Ale zasloužíte si vysvětlení, protože opoziční poslanci veřejně lhali, že je to nějaké rozpouštění rezerv pojišťoven. Není ani pravda, že to zdraží pojistné lidem. NE! Prostě rušíme jejich neuvěřitelnou vylobovanou výjimku, která v jiném odvětví ekonomiky neexistuje. Tato daňová výjimka umožňovala pojišťovnám mít vyšší čisté zisky, ze kterých odváděly do ciziny dividendy svým matkám, místo aby zlevnily pojistné. To ale můžou udělat jednoduše. Když si sníží astronomické zprostředkovatelské provize nebo poplatky.

Opoziční poslanci si ale řekli, že to je strašně složité téma, kterému normální lidi nerozumí a vzali si to jako záminku, proč blokovat celý náš daňový balíček. Nebo jsou asi sami zlobovaní pojišťovnami a kopou za jejich zájmy.

Každopádně, jak už asi víte, navzdory všemu zdržování, exhibicím a lhaní do kamer, které opozice předváděla, my daňový balíček prosadíme. A už teď víme, že ve středu odhlasujeme vyšší rodičák, který je s balíčkem spojený.

Pojďme dál. Chci vám napsat o něčem, co se mě silně dotýká a mám k tomu vztah.

Jasně, stromy.

Jo už zase. Budu vám o nich psát často. Do roku 2025 chceme vysadit 10 milionů stromů a do dalších deseti let miliardu sazenic. Tentokrát jsme zajeli s ministrem životního prostředí Richardem Brabcem ke mně do Průhonic, kde shodou okolností probíhá úžasný výzkum. Je tam Dendrologická zahrada a odborníci z Výzkumného ústavu pro krajinu a okrasné zahradnictví v ní testují, jaké stromy a keře odolné proti suchu jsou nejlepší na vysazování ve městech. Jmenuje se to Stezka Sucha a je to zároveň experiment i výstava pro veřejnost. Určitě se tam někdy zajděte podívat, stojí to za to. Dendrologická zahrada má víc než 80 hektarů, na kterých rostou tisíce druhů dřevin. Od jara do podzimu tady vždycky něco kvete. My jsme si v ní s kolegou Brabcem udělali brigádu a v rámci Stezky sucha vysadili tři druhy suchomilných dubů: dub pýřitý, dub letní a dub iberský.

Nemůžu si to odpustit a znovu vám napíšu, ať se do sázení stromů taky zapojíte. O projektu Sázíme budoucnost jsem vám už říkal, tam už se přihlásilo 1500 lidí, taky o programech Státního fondu životního prostředí, třeba pro školy.

A teď pražský IKEM, Institut klinické a experimentální medicíny. Legenda. Naše chlouba, a to nejen národní. Je to 3. největší transplantační centrum v Evropě. Zachraňují tu životy lidem, kteří potřebují nové srdce, plíce, ledviny, játra, slinivku. My jsme s Adamem Vojtěchem do IKEMU zajeli a jednali o obří investiční akci. Budeme IKEM rozšiřovat o další dva pavilony, kde bude i super specializované centrum s nejnovějším vybavením, za celkem 1,05 miliardy korun. Z peněz Ministerstva zdravotnictví půjde 603,7 milionu korun. Investice je už schválená a může se začít s přípravou zadávacího řízení na zhotovitele.

Je to jedna z největších investic do zdravotnictví v posledním desetiletí. Zároveň první ze 7 strategických investic ministerstva, kterou se podařilo dotáhnout takhle daleko. Je nejvyšší čas do toho jít. V IKEMu mají čím dál víc případů. V roce 2008 tady transplantovali 333 orgánů, loni už to bylo víc než 500. Zároveň se starají o skoro 5000 pacientů po transplantaci. Jezdí sem lidi z celé republiky. Je potřeba zvýšit kapacitu pro pacienty, kteří potřebují super specializovanou léčbu kardiovaskulárních chorob, poruch metabolismu nebo právě transplantaci orgánů.

Stavba nových pavilonů začne do roka a hotovo by mělo být v roce 2023. Vznikne nový společný urgentní příjem, oddělení ARO, kardiologická, metabolická a angiologická jednotka intenzivní péče. Taky se rozšíří ústavní lékárna, technické zázemí nemocnice, vznikne 56 nových lůžek, 7 nových podlaží v jedné části a 4 ve druhé se skoro 15 tisíci metry čtverečními nových ploch. Těším se na to, nejen kvůli pacientům, ale i personálu, který bude mít ještě lepší podmínky a modernější prostředí.

Makáme i na lepších podmínkách pro lidi, kteří mají ztížený pohyb a orientaci. Ať už kvůli věku, úrazu nebo postižení. Zajel jsem kvůli tomu do Brna na Rehaprotex, veletrh rehabilitačních, kompenzačních, protetických a ortopedických pomůcek. Ale akce začala už v Praze, protože jsme nechali speciálně vypravit bezbariérový vlak pro všechny, kteří se chtěli na veletrh dostat. K nim jsme nastoupili já, předseda Národní rady osob se zdravotním postižením Václav Krása, ministr dopravy Vladimír Kremlík, generální ředitel Správy železniční dopravní cesty, ředitel Státního fondu dopravní infrastruktury, a zástupci největších dopravců. České dráhy, Arriva, RegioJet a Leo Express. Byla to skvělá příležitost popovídat si dohromady o tom, jak můžou dopravci zlepšit komfort zdravotně postižených. Jak víte, s Václavem Krásou jednám často a nedávno jsme se viděli i na akci Euroklíč.

Po cestě jsem se bavil s vozíčkáři, jaké mají zkušenosti s drahami a musím říct, že to se mnou celkem otřáslo. Častokrát chybí plošiny, tak je nakládají ručně, což není ani trochu lidsky důstojné, nebo je rovnou odmítnou. Byl u toho i ministr dopravy Vladimír Kremlík, takže ví, na čem je potřeba zamakat.

Budeme dál navyšovat bezbariérové vlaky a zavádět nová přímá spojení. V nové smlouvě mezi Ministerstvem dopravy a dopravci jsou konkrétní závazky ve prospěch osob se zdravotním postižením. Třeba vyškolený personál, webové stránky přizpůsobené pro nevidomé a taky konec přirážek za nákup jízdenky ve vlaku osobou se zdravotním postižením.

Dneska už je bezbariérový přístup na nástupiště na 54 procentech nádraží nejen v rámci koridorů, ale i dalších tratí na důležitých mezinárodních trasách. Díky modernizaci, kterou jsme rozjeli, to do roku 2025 bude 72 procent. Taky pokračujeme v úpravách nádraží pro nevidomé a slabozraké. Těm v pohybu na nástupištích pomáhají žluté vodící lišty. Můžou i využívat hlasové majáčky, které jsou po celé délce cesty až k vlaku. Správa železniční dopravní cesty má brzo spustit web, která nádraží a zastávky jsou jak přístupné.

Ty 3 hodiny, které jsme společně strávili ve vlaku, byly opravdu super. Vlastně taková malá konference.

Když už jsme u té dopravy, musím vám napsat něco k jízdnému. Ještě teď dostávám děkovné dopisy od seniorů za to, že jsme jim zlevnili jízdenky. Však víte. 75 procent dolů pro lidi nad 65 let a pro studenty. Ukázalo se ale, že ze strany dopravců, kterým my jako stát tu slevu doplácíme, to nefunguje, jak má. Třeba na trase mezi Prahou a Ostravou klidně dávají 75procentní slevu na jízdenky za 1200 korun, i když existují lístky za 190 korun. Nevadí jim to, protože zákazník jim zaplatí 300 korun a od státu dostanou ještě 900 korun jako kompenzaci.

To ale úplně popírá, proč jsme slevu zavedli, je určená lidem, kteří potřebují finančně ulevit při cestách za doktorem a příbuznými, ne těm, kteří na cenu nehledí. Takže jsme se rozhodli kompenzaci od státu zastropovat. Sleva 75 procent zůstane, ale od 1. ledna 2020 k ní přibude limit na cenu plného jízdného, ze kterého se sleva odvozuje. Takže plná výše slevy se bude týkat jen normálních, ne luxusních jízdenek. Na dopravce, kteří se pokusí manipulovat s cenami, si posvítí kontroly.

Tenhle týden jsem taky zajel do Olomouce, abych se bavil se starosty a podnikateli. Se mnou jel ministr průmyslu a obchodu Karel Havlíček, který hlavně představoval náš živnostenský balíček a to, jak podnikatelům snižujeme administrativu, a ministryně pro místní rozvoj Klára Dostálová, která zase starostům přivezla informace o stavebním zákonu a dotačních programech včetně výstavby obecních bytů.

Jsem hrozně rád, že jsme tuhle akci podnikli, protože hlavně mezi podnikateli často chybí informace. Ze začátku byly dost ostré dotazy a připomínky od lidí, ke kterým se ještě nedonesly novinky, jako třeba, že jsou už všechny formuláře na jednom místě v digitální podobě, podpora startupů, programy pro rodinné firmy, snížení statistických výkazů. Myslím, že spoustě lidí jsme otevřeli oči a nakonec byla diskuse skvělá a dokonce nás vyprovodili celkem intenzivním potleskem.

Velký zájem byl o paušální odvody, které spustíme od roku 2021. Píšu vám o nich často. Socko, zdrávko, daň v jedné platbě bez daňového přiznání, takzvané “malé jednotné inkasní místo,” co tady politici slibovali 15 let. My ho zavádíme zatím jen pro malé živnostníky, ale uvidíme, jak se osvědčí. Možná ho v budoucnu i rozšíříme.

V Olomouci jsme taky představili, jak makáme na novém stavebním zákoně. Základní věc. Stavebník předá dokumentaci jednomu stavebnímu úřadu, a ten pak už všechno další dělá sám. Takové řízení, pokud je dokumentace v pořádku, nemá trvat dýl než jeden rok. Jsme na dobré cestě, aby nový stavební zákon, který usnadní život jak malým, tak velkým stavebníkům, vstoupil postupně od jara 2021 v účinnost.

Klára Dostálová představila starostům i náš program na výstavbu obecních bytů. Díky tomu, že s ministry jezdíme po celé republice a bavíme se se starosty, tak víme, co potřebují. Podle jejich připomínek jsme se rozhodli změnit některé podmínky programu Výstavba. Pořídit si sociální byty bude pro obce ještě snazší. Hlavně díky tomu, že změníme definici nízkého příjmu a tím se hodně rozšíří okruh lidí, pro které můžou obce byty stavět. Taky umožníme vznik sociálních bytů pomocí přestaveb a nástaveb a obce tak snadněji dosáhnou na dotaci a úvěr.

V Olomouci se za mnou stavila i primátorka Třince Věra Palkovská. Dokonce pochválila našeho ministra dopravy Vladimíra Kremlíka za to, jak pomohl s novou silnicí kolem města. Na podzim 2017 tam byl zprovozněný obchvat, teď začali s finálním úsekem 5,4 kilometru, který na něj naváže. V celém regionu na to čekají už dlouhé roky.

Po setkání s živnostníky v Olomouci jsme s Karlem Havlíčkem zašli na Den podnikatelů v Praze. Na téhle akci jsem byl už po šesté. Vlastně každý rok od chvíle, co jsem ve vládě. Hotel Ambassador byl narvaný. Je to nejvýznamnější akce malých firem v roce a pořádá ji Asociace malých a středních podniků a živnostníků. To, že ji spoluzaložil a skoro dvě desetiletí vedl právě náš Karel Havlíček, který je teď ministr průmyslu a obchodu, myslím svědčí dostatečně o tom, jaký má naše vláda k živnostníkům vztah. Taky mi hned na začátku lidi z asociace dali pěkně sežrat, že jsem ho k sobě přetáhl 😂

A znovu jsme mluvili o živnostenském balíčku a znova jsme za něj dostali pochvalu. V Olomouci i Praze bylo vidět, že přinášíme přesně to, co malé firmy chtějí. Teď jim to musíme všechno intenzivně vysvětlovat. Budeme jezdit do regionů, mluvit s nimi a ukážeme jim všechny nové výhody, které můžou využívat. 

V Praze jsem se potkal i se šéfy automobilek, které v Česku působí. Jak určitě víte, automobilový průmysl je pro nás naprosto klíčový. Dělá 10 procent našeho HDP, 25 procent našeho exportu a samozřejmě dává práci obrovskému množství lidí.

Já a Karel Havlíček jsme se tady potkali se zástupci automobilek, aby nám řekli svoje plány na následující roky. Do čeho chtějí investovat. Jestli to budou elektromobily, hybridy, auta na vodík, plyn? Jaká je budoucnost spalovacích motorů a co očekávají od státu?

Shodli jsme se s nimi, že budeme investovat do dobíjecích stanic, výzkumu a vzdělávání v pokročilých technologiích. Prostě musíme v Česku udržet výrobu a zároveň chceme být inovační lídr. Czech Republic: The Country For Future. Taky podpoříme nákupy elektroaut na úřadech, ale nechystáme se auta na alternativní pohon dotovat. O zákazníka musí soutěžit prodejci a producenti.

Už jsem vám psal, že naše země je 4. nejstabilnější ekonomika v Evropě podle Allianz Euro Monitor a taky, že jsme po 17 letech skočili nahoru v tom úplně nejvýznamnějším hodnocení a podle Moody’s jsme teď v prestižní skupině Aa3. Šplháme nahoru i v tabulkách konkurenceschopnosti v oblasti robotiky a kyberbezpečnosti. Ale zklamala nás poslední studie Doing Business, který zkoumá, jak snadno se u nás podniká.

Za toho čtvrt století před námi se tady podnikatelům nakupila na hlavu hromada nesmyslů a teď si to vyžíráme v mezinárodních hodnoceních. Jsme 41. na světě v podmínkách pro podnikání. Podle Světové banky nás táhne dolů hlavně stavební právo, kde jsme na katastrofálním 157. místě.

V jedné věci jsme ale na 1. místě na světě! Je to podpora exportu. To je naopak skvělý výsledek.

Říkám otevřeně, že i my jsme během naší vlády zaspali a teď to doháníme. Už v listopadu přineseme novelu stavebního zákona. S čím fakt nesouhlasím, že nás studie Doing Business umístila ve složitosti zahájení podnikání na tragické 134. místo. Vždyť dneska založíte firmu online během pár desítek minut. Světová banka nám vytýká, že nám trvá 15 dní registrace k DPH. To je sice pravda, ale přece to nebrání v podnikání. Navíc většina začínajících firem nejsou plátci DPH.

Ale jasně, když je to v jiných zemích lepší, musíme si brát příklad z nich a zlepšovat to. Takže Karel Havlíček se hned spojil s Alenou Schillerovou a společně už hledají způsob, jak přihlášení k DPH urychlit. Osobně si to pohlídám. 

Jedeme dál. Závažná věc. Násilí na ženách. Tenhle týden zasedala Rada vlády pro rovnost žen a mužů a bavili jsme se o tom, co jste všichni už slyšeli. Istanbulská úmluva neboli Úmluva Rady Evropy o prevenci a potírání násilí na ženách a domácího násilí. Těch případů je tolik, že se nám na to ani nechce myslet. Jen v Česku bylo loni nahlášených na policii přes 600 případů znásilnění a 1500 případů domácího násilí. Přitom je to jen zlomek toho, co se děje. Většina žen na policii nejde.

My máme plán, jak proti násilí bojovat. Schválili jsme ho v květnu a za chvilku ho dávám sem na Facebook.

Ze statistik je vidět, že počet znásilnění letos stoupl o pětinu, což vypadá šíleně, ale odborníci to připisují tomu, že ženy se stále míň bojí případy hlásit.

Protože nejsem na tuhle oblast odborník, požádal jsem zmocněnkyni vlády pro lidská práva Helenu Válkovou, aby mi předložila konkrétní přínosy Istanbulské úmluvy a analýzu trendů násilí na ženách v Česku, ještě předtím, než se budeme o ratifikaci úmluvy bavit na vládě. Násilí řešíme u nás doma podle našich zákonů. Určitě ale bude k Istanbulské úmluvě dlouhá debata v parlamentu. I v rámci našeho hnutí na ni mají poslanci různé názory.

A dál. Jednala vláda. Řešili jsme třeba udržení a lepší využití vody ve městech. Odborně se tomu říká modrozelená infrastruktura. Jde o to, jak co nejlíp využít vodu, která naprší nebo nasněží, aby rychle neodtekla do kanálu. Potřebujeme s ní zalévat veřejnou zeleň a ušetřit pitnou vodu ve městech, ze kterých se v létě stávají betonové pekáče. K tomu pomůže budování vodních prvků a sázení zeleně. Už i v Česku vznikají první developerské projekty se zelenými střechami a fasádami nebo využívají vodu z koupelen, kterou se dá po přečištění splachovat. A stovky takových projektů podporuje Ministerstvo životního prostředí v rámci programů Dešťovka nebo Nová zelená úsporám. Richard Brabec na vládě předložil strategii, co je ještě potřeba udělat proto, abychom vodu ve městech mohli líp využít. Napsala ji skupina expertů, kteří mají velké zkušenosti s podobnými projekty ze zahraničí. Chceme dohnat nejvyspělejší státy.

Na vládě jsme taky řešili maturitu z matematiky. To zajímá určitě spoustu školáků i rodičů. Původně měla být pro některé studenty povinná už od školního roku 2021 a pro všechny od 2022. Ministr školství Plaga ale přišel s návrhem, že by zůstal současný stav, kdy si studenti můžou vybrat, jestli chtějí maturovat z matematiky nebo z cizího jazyka. Představil nám důvody, které ho k tomu vedly. Podle něj je potřeba nejdřív změnit výuku matematiky jako takové. Problém taky je, že v našich školách nejvíc chybí učitelé právě matematiky a fyziky.

To, jestli z matematiky maturovat povinně, se řeší už skoro 20 let. Argumenty, se kterými nás pan ministr seznámil, byly dost pádné na to, aby vláda jeho návrh na zrušení povinné maturity z matiky, podpořila. Náš společný cíl je, aby se výuka matematiky zkvalitnila a aby se zvyšoval počet těch, kteří si tenhle předmět vyberou k maturitě dobrovolně.

Zkusím zrychlit, napíšu vám ještě několik věcí, na kterých jsme makali, a taky pár novinek, které mě tenhle týden zaujaly.

Sice už tři čtvrtě roku marně čekám na odpověď na moje dopisy k administrativnímu komplexu v Letňanech od pražského primátora pana Zdeňka Hřiba, zato jsem ale dostal dopis od ředitele České pošty. Přemýšlí, že by přesunul třídírnu pošty z Malešic mimo Prahu a nabídl pozemky pro výstavbu administrativního komplexu tam. Pozemky jsou hned u metra a dobře dostupné. S paní ředitelkou Úřadu pro zastupování státu ve věcech majetkových Kateřinou Arajmu se tam pojedeme 15. listopadu podívat. Když nám pan Hřib brání šetřit a tím i udělat něco pro Pražany, jako třeba financovat výstavbu vnitřního okruhu, zkusíme zvážit jiné možnosti.

Možná si vzpomínáte, že jsem se v roce 2016 ještě jako ministr financí byl podívat v bývalé věznici v Uherském Hradišti. Chátrala od 60. let a nikdo to moc neřešil. Přitom to je významná historická památka. Místo, kde byli týraní političtí vězni. Dal jsem pokyn, aby se věznice konečně zachránila a vzniklo v ní Muzeum totality. Trvá to dýl, než jsem si původně myslel, ale mám dobrou zprávu. Přípravy rekonstrukce jsou v plném proudu, je vypsaná veřejná zakázka na zaměření stavby. Pak archeologický průzkum. Tuhle budovu zachráníme bude v ní nejen Muzeum totality, ale taky okresní soud a státní zastupitelství a probační a mediační služba.

Zachráníme i další důležitý dům. Kdo jste z Prahy, tak ho možná znáte. Jedete po nábřeží kolem Úřadu vlády a přímo naproti němu ve svahu je taková krásná, ale zchátralá budova. Dlouhá léta tam sídlili státní zástupci, ale budova naprosto zchátrala a nikdo před námi s tím nic nedělal. Tak zkusíme tu ostudu v centru Prahy napravit. Přemýšlíme, že bychom tam po rekonstrukci přestěhovali zaměstnance Úřadu vlády z jiných míst v Praze. Ať jsou všichni ve dvou domech hned naproti sobě.

Taky asi znovu uložím státním institucím udělat inventuru majetku a přesunout ten, který nevyužívají, na ÚZSVM. Když jsme dělali před časem průzkum, zjistili jsme, že v téhle zemi je 23 tisíc nemovitostí, které spadají pod statní instituce, ale leží ladem. Strašné číslo. A to spousta institucí naši výzvu ignorovala. Na ÚZSVM jich zatím převedly jen 7 tisíc!

Postupně by taky měly na ÚZSVM přejít administrativní budovy jednotlivých úřadů, aby je spravoval. Ať se prostě každý úřad stará o službu občanům a ne o správu svých budov, jako je to dnes. Tahle specializace by přinesla velké úspory. Funguje to tak třeba v Německu.

Šmejdi a jejich byznys. To je název konference, kterou uspořádal Patrik Nacher. Systematicky bojuje za zájmy spotřebitelů a teď udělal tuhle akci, na kterou přišel i ministr průmyslu a obchodu Karel Havlíček a ministryně spravedlnosti Marie Benešová. V Právu pak vyšel komentář Patrika Nachera, kde to celé shrnuje: Za chvilku dávám na Facebook. Určite si přečtěte.

Kotlíkové dotace. Richard Brabec to rozjel ve velkém. Už 60 tisíc domácností si díky nim vyměnilo starého smraďocha za nový. Poslední výzva, která teď probíhá po celé zemi, vyvolala obrovský zájem. Přišlo přes 40 tisíc žádostí. Těch 9 miliard, které na to Richard Brabec se svým týmem vyjednal z evropských zdrojů, se určitě vyčerpá, i další víc než 2 miliardy z prostředků Státního fondu životního prostředí.

Obcím a krajům znovu stoupl přebytek hospodaření. Na konci září stoupl u obcí na 30,5 miliardy, to je meziročně o 12,1 miliardy víc. Kraje měly přebytek 11,2 miliardy, to je meziročně o 7,4 miliardy víc. Je to hlavně díky lepšímu výběru daní a boji s daňovými úniky. 

Začal platit zákon, díky kterému už nemusí odvádět daň z nabytí všichni ti, kteří kupují nový byt v rodinném domě. Jako to je v případě bytu v bytovém domě. Je to spravedlivější a taky tím podporujeme výstavbu nových bytů a rodinných domů.

Den otevřených dveří v Kramářově vile dopadl výborně. Přišlo se podívat 1736 lidí.

A ještě dvě věty k Dluhopisu Republiky. Můžete si ho koupit na 83 pobočkách České spořitelny po celém Česku. Za míň než rok si ho lidi nakoupili za víc než 10,5 miliardy korun a kdo jste to ještě neudělal, je to super tip na dárek.

Tak já už s dovolením skončím. Mějte se fajn.Čau lidi, moc vás zdravím od moře. Jsme s mojí paní v Tenerife, je tu kolem dvaceti stupňů a jsme tu u přátel, takže hubnutí se moc nekoná.

Končí Velikonoce a fakt by mě zajímalo, kdo tady bude právě dneska číst nějaké moje týdenní hlášení. Nevím, jestli ho mám vůbec psát. Jestli je tady aspoň jeden člověk, co má na to náladu, když je jeden z nejvýznamnějších svátků v roce. Myslím, že spíš ne, tak to bude velmi stručné. No stručné, tady na papíře to je na něco málo přes dvě strany a to jsem už většinu proškrtal, jak to šlo.

Jak pokračuje jednání o vládě, určitě víte. Do 10. dubna jednáme exkluzivně s ČSSD. A jedem intenzivní vyjednávací maraton. Kolegové, co v tom jedou se mnou, určitě taky uvítali prodloužený víkend, protože je to fakt skoro nonstop. První SMSky posílám v pět, no já už asi jinej nebudu.

Našim partnerům z ČSSD zatím moc nevychází počty. Kdyby se to vzalo matematicky, tak podle výsledků voleb by měli dostat 3,5 ministerských křesel. Takže jasně, nabízíme čtyři. Jenže oni jich chtějí pět. A k tomu další požadavky. Řekl jsem jim na rovinu, že je to přes čáru. Ale chápeme jejich situaci a budeme o tom přemýšlet. Ve středu a čtvrtek budeme pokračovat.

Pár lidí mi navrhlo, že bychom mohli ČSSD nabídnout čtyři ministry a k tomu jim “vyrobit” ještě pátého jen tak na oko. Takového toho, jak se mu říká “ministr bez portfeje.” Podle mě by se ale takovému postu mělo říkat “ministr na okrasu.“ Takže tohle fakt ani náhodou. Ministři tady mají být od práce.

Rozhodně se ale nad ČSSD nepovyšujeme z pozice silnější strany. Bereme je jako partnery. Nabízíme jim být součástí vlády, která může být úspěšná. Takové, která pro naši zemi maká a má výsledky. A taky si myslím, možná trošku neskromně, že se ode mě jako premiéra můžou i něco naučit. Jednak jsem podstatně starší, mám zkušenosti z reálného života a taky jsem něco za život vybudoval. Nebudu ve vládě nadržovat našim ministrům a po ostatních se vozit, jak to dělal můj předchůdce, budu měřit všem stejně. Jediné, co fakt chci, aby lidi poznali v běžném životě, že jsme pro ně něco udělali.

A teď zkratka toho, co jsme řešili na vládě. Potkal jsem se třeba s členy petičního výboru proti odzbrojování, s předsedou Valného shromáždění OSN Miroslavem Lajčákem, byl jsem na zahájení přípravného jednání Ekonomické a sociální rady OSN v Černínském paláci, potkal jsem se s náměstkyní generálního tajemníka OSN Aminou Mohammedovou. Taky tripartita, jednali jsme o karenční době. Probrali jsme reformu financování regionálního školství. Schválili jsme zákon o celostátním referendu a taky slevu na jízdné pro seniory do 65 let, žáky a studenty do 26 let. V příštím roce přidáme 2,1 miliardy na vědu a výzkum na celkem 36 miliard, je to největší meziroční nárůst v historii.

Fotky s Paulem Ryanem jste určitě viděli. Jako předseda Sněmovny reprezentantů Kongresu USA je to třetí nejmocnější muž Spojených států. Podali jsme si ruku pod bustou TGM a probrali oslavy 100. výročí našeho samostatného státu. Na večeři s manželkami jsme se bavili jenom neformálně, žádná politika. O lyžování, dětech, rodinných kořenech. Paul k nám totiž přiletěl s celou rodinou na soukromou cestu a jeho přítel velvyslanec ho asi přemluvil i na oficiální program. K Evropě má silné pouto. V žilách mu koluje irská a německá krev. Jeho manželka Janna má zase předky z Norska. V Praze už byli Ryanovi jednou předtím a úplně si ji zamilovali. Tak s sebou teď vzali i děti, aby trošku poznaly naší historii.

No a samozřejmě jsme měli další výjezd s ministry, teď to bylo do Středočeského kraje. Probrali jsme toho strašně moc, bavili se s hejtmankou, se starosty, s lidmi na ulicích i v kulturáku. I kdybych to zkrátil do hesel, tak budeme na pěti stranách. Takže jen pár bodů.

Jako ve všech krajích zajímá lidi, co bude s dopravou. Jeli jsme autobusem, takže jsem si mohli vyzkoušet na vlastní… páteř, v jakém stavu jsou tady
okresky. No, byl to teda velký zážitek. Jsem rád, že se nám podařilo najít
v rozpočtu jednotlivých ministerstev ty čtyři miliardy na opravu silnic druhých a třetích tříd, jak jsem vám už minule psal. Když se sečtou peníze přímo pro Středočeský kraj a k nim se připočte, co už má nachystané jejich hejtmanství, tak to bude víc než miliarda. Za to už se něco opraví.

Taky by se už konečně měla dostavět D3 a napojit na pražský okruh. Na železniční zastávce Velká Bučina jsme se bavili o tom, že je nedostatek příměstských spojů. U toho jsem si všiml, že tam mají všechno nově natřené. Snad to nebylo jenom kvůli naší návštěvě. To nesnáším, když se něco dělá naoko.

Na zámku Mělník jsme se potkali se 150 starosty z kraje. Všichni se chtěli na něco zeptat nebo nám říct svůj názor. Jedna paní starostka nás dokonce chválila, že je vidět lepší výběr daní. I obce to už pocítily, chodí jim víc peněz ze státní kasy. Mám radost, že naše několikaletá práce přináší ovoce. Po skončení byla menší fronta, starostové mi předávali různé dopisy a někteří chtěli podpis.

V Horních Počaplech jsem dostal do ruky petici, aby tam ČEZ nestavěl spalovnu. Podepsalo ji 3000 lidí. Předal jsem ji Richardovi Brabcovi, rozhodnout se má během července. Musíme si vyslechnout hlavně lidi, co v regionu žijí, a starosty.

Taky jsme se byli podívat ve skanzenu lidových staveb v Kouřimi. Potřebují, no asi víte co. Peníze. Mají tam spoustu unikátních a krásně zachovalých roubenek. Kdysi jsem měl taky takovou. Vzpomínám, jak jsem v ní natíral trámy zevnitř i zvenku.

A další velké téma: školky a školy. Chybí mladým rodinám i tady ve Středočeském kraji. Od září 2018 otvíráme na ministerstvu pro místní rozvoj program pro obce na investice do mateřských školek za 600 milionů a 900 milionů do základek.

V Českém Brodu potřebují postavit novou školní jídelnu. Teď chodí do jedné děcka z gymnázia, základní a praktické školy. Jídelna samozřejmě nestíhá. Přitom právě tady vyhráli stříbrnou medaili v soutěži Nejlepší školní oběd 2017.

V praktické škole jsem dostal skvělé ručně pečené koláčky a fakt obří pomlázku. No, a to je celé.

Postupně objedeme všechny kraje. Mapujeme, jaký má naše země potenciál k růstu. Potenciál pro investování. I v tom nejvzdálenějším výběžku. Nevozíme s sebou kufry peněz, jak někteří možná doufají, ani plané sliby, jak nás zas jiní obviňují. Děláme prostě investiční plán na dalších deset let. Na základě toho, co lidi potřebují, ne co se hodí politikům, kteří jsou zrovna u moci. Nikdo před námi tohle neudělal. Ne takhle od podlahy, důkladně a komplexně.

Po návštěvě všech krajů sepíšem všechny potenciální investice a vyhodnotíme je podle potřebnosti a návratnosti efektu pro lepší každodenní život lidí a ekonomiku a naplánujeme je na rok 2019 a další léta. Někteří lidi se nám smějou, ale přece každý z nás vždycky něco plánuje, každý člověk a samozřejmě i každá firma, všichni máme nějaké plány a sny, a stát je musí mít samozřejmě taky.

Přeju vám, ať jste všichni zdraví, doufám, že jste pořádně vymrskali holky! Tam, kde jsem vyrůstal já, jsme je na Velikonoce ještě polívali vodou. Pořádně ledovou!Čau lidi, mám za sebou dvoudeňák v Bruselu a musím říct, že to bylo fakt hodně náročné. Na odpočinek ale není čas, právě teď se snažím, jako vždycky v neděli, odpovědět na co nejvíc vašich dotazů. Předpokládám, že jste si všimli, že naše země má konečně vládu, která pracuje a má tah na branku. Sice ještě parlament nehlasoval o důvěře, ale aspoň tuhle zemi někdo konečně řídí a můžeme konat. 

Ve středu jsme si dali sraz se všemi ministry, nasedli do autobusu a jeli do Lán poklonit se u hrobu TGM. V naší stoleté historii bylo těch prvních 20 let v rámci našeho postavení ve světě a v Evropě nejúspěšnějších. Máme na to, abychom se tam vrátili. Tak, jak o tom píšu ve druhé kapitole knížky O čem sním, když náhodou spím.

Nálada v autobuse byla trochu jako na školním výletě 🚌 Jsem rád, že vláda takhle od začátku funguje jako jeden tým. Pak jsme si dali další pracovní schůzku a z ní rovnou na Hrad. Tam nás seřadili, přišel pan prezident, ředitel úřadu přečetl slib, jednotliví ministři se podepsali, přiťukli jsme si a vyfotili se. Já jsem tohle zažil už jako ministr financí a musím vám říct, že jsem se za ty čtyři roky asi nijak nezměnil: prostě nejsem na tyhle oficiality úplně stavěný, vždycky mám trému.

Uvedl jsem sedm ministrů za čtyři hodiny do úřadu. A byla to honička.

Mám z toho dobrý pocit, i pan prezident náš tým zhodnotil, že jsou to srdcaři ❤️

Snad naše Vláda pro lepší Česko vydrží a získáme v parlamentu aspoň toleranci. Oni ať si tam povídají a my budeme makat za ně. A ať si nás kontrolují od rána do večera. Nemám s tím problém, byla by to výborná dělba práce 🤓

S jmenováním vlády jsme spěchali i proto, že hned další den ráno jsem letěl do Bruselu. V sedm ráno jsme sedli, můj tým čtyř lidí a parta novinářů do letadla. Mně je teda lítat vládním speciálem totálně proti srsti, byla to moje premiéra, vždycky jsem lítal do Bruselu economy. I tentokrát jsem chtěl, ale protokol mi to nedovolil. Bylo mi řečeno, že musím mít ochranku a letět speciálem, jinak se na summit nedostanu. 

Pokud vás zajímá, jaký je rozdíl mezi normálním letadlem a vládním speciálem, tak v tom vládním jsou větší sedačky a víc místa. Posádka mi ještě k tomu nabízela, abych si sedl “do salónku.” Když jsem se ptal proč, tak prý to tak moji předchůdci dělali. No nic 😂 Já jsem seděl s týmem a pokračovali jsme v přípravě strategie vyjednávání.

V Bruselu jsem šel nejdřív do budovy Stálého zastoupení ČR při Evropské unii a pak do té slavné budovy Europa. Moje první mezinárodní setkání bylo s předsedy Visegrádské čtyřky, do které patříme my, Slováci, Maďaři a Poláci. Potykali jsme si s Robertem Ficem a fajn byla i debata s Viktorem Orbánem. Tykají si tam všichni, je to bruselský rituál, stejně to bylo na Ecofinu, kam jsem chodil jako ministr financí. Dohodli jsme se na společné iniciativě proti nelegální migraci, kterou budeme v Evropě jednotně prosazovat: zaměříme se na Libyi – zemi, přes kterou dnes proudí tisíce migrantů a která je pro pašeráky branou do Evropy.

Všude byla pořád spousta novinářů, po každém jednání jsme pro ně dělali tiskovky. Jasně jsem podpořil šéfa Evropské rady Donalda Tuska, který řekl, že přerozdělování žadatelů o azyl podle kvót rozděluje Evropu a není efektivní. Konečně vysoce postavený úředník Evropské unie řekl, co si myslí většina z nás. I když od některých pořádně schytal, že je “protievropský”  

Kromě Tuska jsem se představil Junckerovi, krátce jsme spolu mluvili, slíbil, že mě v lednu přijme. Potom bylo první pracovní zasedání Evropské rady, mám tam místo mezi francouzským prezidentem Emmanuelem Macronem a švédským premiérem Stefanem Löfvenem. Snažím se navázat co nejvíc kontaktů, i když se s asi jedenácti premiéry jsem se znal už předtím.

To hlavní se ale dělo na “neformální večeři” všech předsedů členských zemí. Zvláštnost zasedání premiérů je v tom, že jsou tam premiéři sami, nejsou tam poradci. Mluvilo se hodně otevřeně a místy byla atmosféra dost hustá. Všichni se potřebovali vyjádřit. Včetně mě. Celou dobu jsem zdůrazňoval, že ilegální migraci vyřešíme jedině MIMO Evropu, ne na našich hranicích, a kvóty jsou nepřijatelné. Takže se pojďme bavit o krocích proti pašerákům, ne o kvótách. Novináři se mě pak ptali, už teda dost unaveného, jestli bude dohoda mezi námi možná, když na to mají všichni tak odlišný názor. Já na to, že na tom musíme popracovat, naši pozici nezměníme za dva dny na summitu, musíme na tom kontinuálně pracovat spolu s ministrem zahraničních věcí a přesvědčovat ostatní členské země o naší pozici.

Mám teď jasno, kdo má jaké názory, kdo s kým spolupracuje. A zítra na vládě si stanovíme jasný plán strategie vůči Evropské komisi a plán postupu vůči jednotlivým členským zemím.

Včera jsem byl s moji paní na Mejdanu roku rádia Impuls, kde byli snad všichni, co mám rád. Ilona Csáková, No Name, Slza, Ewa Farna a samozřejmě božský Kája na závěr 👍 A na Michalovi Davidovi jsme byli v kotli.

Interpreti byli super, akorát mi vadilo, že tam nebyly velké obrazovky jako minulý rok po bocích, a že taky nedávali záběry na publikum, což mají lidi rádi.

A vám přeju, abyste si tenhle týden užili. Koukám do kalendáře, že přesně za týden je Štědrý večer 😳🎄Půjdu zase na polévku na Staromák.

Zítra ráno začínám v 6.30, teď makáme na programovém prohlášení, musí být hotové, přes mail chatujeme se 14 ministry, to je asi taky novinka. Zjistili jsme, že nejlepší češtinář je ministr kultury Ilja Šmíd. Teďka jdu se ženou na svařáka a večer na tom budu ještě makat 😉Čau lidi, tak jsem si vymyslel, že chci tuhle čepici. Červenou. Tak schválně, kdo uhodne, kde mě to napadlo 😂  Zatím mám tuhle jednu, takže kdo by ji chtěl, musí se domluvit se mnou. Tak, a teď na hlášení. Představte si, šéfka mojí kanceláře mi řekla, že jestli budu natahovat moje reporty pro vás ještě víc, tak už to prý bude „EXTRÉMNÍ MEGALOMANIE“. Tak to si musím najít ve slovníku 🤓 Tak jo, jdeme na to!

MOBILNÍ DATA 📱 Dost slušný poprask v médiích a na sítích způsobily moje tweety k cenám volání a dat. Už jsem to nevydržel a byl fakt ostrý na Asociaci provozovatelů mobilních sítí, která zastupuje ty tři velké operátory. Udělám cokoliv, aby se konečně snížily ceny a zlepšilo se konkurenční prostředí na trhu.
 
Ten konflikt začal takhle. Dohodli jsme se, že mi asociace operátorů pošle REÁLNÉ ceny volání a dat. Oni totiž předtím při našem společném jednání zpochybnili naše podklady, a dokonce i srovnání a analýzy o tom, že máme jedny z nejvyšších cen v Evropě. Což máme a každý z nás takové grafy viděl xkrát. Říkali, že naše data nesedí, neboť počítáme ceníkové ceny. Reálné jsou ale prý nižší, a ty nám dodají.

Popravdě, čekali jsme, s čím za ten týden přijdou.
 
Víte, co mi dodali? No, musel jsem to hned sdílet na Twitteru, ať to každý vidí. Dodali prezentaci o tom, že prý jsou u nás ceny pod průměrem Evropské unie a jak báječně klesají poplatky za data. Když jsem to viděl, nevěřil jsem. Nebylo tam totiž JEDINÉ REÁLNÉ ČÍSLO. Ani jedno. Jen samé mlžení. Nicneříkající grafy bez konkrétních údajů a faktického srovnání. Navíc grafy z veřejných zdrojů, což si můžeme v kanclu vygooglit taky, zabralo by nám to tak hodinu.
 
Už se s tím nehodlám dál párat a budu hodně tvrdý. Nenechám se fakt oblbnout pár grafy, jaké že to skvělé ceny u nás můžeme využívat. Každý ví, že opak je pravdou. Data jsou u nás předražená. Tečka. A popravdě mě vůbec nezajímají vytáčky této Asociace, proč to tak je. 

Čili měníme strategii. V našem týmu s vládním zmocněncem pro digitalizaci Vladimírem Dzurillou a místopředsedou Rady pro výzkum, vývoj a inovace Karlem Havlíčkem se denně potkáváme s dalšími důležitými aktéry na trhu a zintenzivňujeme vyjednávání. Jednali jsme s Českým telekomunikačním úřadem a Asociací českých virtuálních operátorů. Ti si pronajímají sítě od klasických mobilních operátorů O2, T-Mobilu a Vodafonu. Což samozřejmě něco stojí. Takže musí existovat takové prostředí, ve kterém lze podnikat a v němž mohou postavit konkurenční nabídky i velkým operátorům. A do toho podnikáme kroky k přilákání čtvrtého operátora. V pátek jsme se potkali i s Nordic Telecom, který by se mohl stát se čtvrtým operátorem. A Ministerstvo průmyslu a obchodu pokračuje v dalších jednáních s investory ze zahraničí.
 
Současně spouštíme legislativní změny: nulovou pokutu při přechodu k jinému operátorovi, zkrácení lhůty převodu telefonního čísla na pětinu, přechod ke konkurenci bez povinnosti kontaktovat původního operátora a taky vyšší míru ochrany pro živnostníky a malé firmy.
 
V tisku se objevují fámy, takže jen upřesňuji, pokud jste něco takového zachytili: rozhodně nechystáme žádného „státního operátora“ ani podobný společný podnik. 

Tak teď klasika. RODIČÁK. Po nedělním jednání s maminkami v Olomouci, jsem se hned v pondělí jako první schůzku potkal s mladými rodiči, kteří zastupují skupinu 65 000 maminek a tatínků na Facebooku „Chceme spravedlivý rodičovský příspěvek!“. Kdyby to nebylo tak těžké téma, řekl bych, že to byla radost s nimi jednat. Vzdělaní, skvěle připravení, diskuse k věci. Snažil jsem se jim vysvětlit, že rodičovský příspěvek chceme významně navýšit a že ta atmosféra, kde lidi mají pocit, že jim něco bereme, není korektní. Naopak přece. Navyšujeme z 220.000 korun na 300.000 korun. To je skok 36 procent! Tento příspěvek nebyl léta navyšovaný, tak by nás za to přece měli chválit. Ale zas chápu, že lidi reagují na sliby paní ministryně, které neměla domluvené v koalici, a nemá na ně peníze a ani se je ve svém rezortu nesnaží najít. Probírali jsme s rodiči všechny možnosti, jak navýšit rodičák i těm, kdo by se k němu nedostali. 

Asi nejlogičtější se nám v tu chvíli zdálo navýšit rodičovskou všem, kdo ji právě aktivně pobírají, nebo pobírat budou. Což byl teda původní návrh paní ministryně Schillerové. Ale rozhodovat od stolu to samozřejmě nejde, je to složitý výpočet. No, víte jak, někdo propočítává, třeba my a někdo jiný prostě nastřeluje cifry, které nemá, do médií. Přijde mi to nestrategické. Musím přece myslet minimálně jeden dva kroky dopředu, když něco říkám.

Dohodli jsme se, že já teď budu tvrdě pracovat na tom, abych v rozpočtu na takovou variantu získal peníze a podporu ostatních. Až bude vláda koncem května schvalovat svůj rozpočet, musíme v tom mít v koalici jasno a do sněmovny jít jednotní.

Mezitím, co jsme jednali, tak venku přišlo demonstrovat asi PĚT dalších maminek, co mi přinesly použité plenky. Ty nikoho nezastupovaly, prostě jich bylo pět. No a samozřejmě, některá média napsala titulky raději o pěti matkách s plenkami, než o jednání se zástupci obrovské skupiny rodičů :-) Škoda, že si neřekly o schůzku. Mohly mi plínky předat osobně a já bych jim zase objasnil situaci 😜

Jedeme dál. EXEKUCE. Slíbili jsme, že zatočíme se zlodějským byznysem exekutorů, kteří díky tradičním politickým stranám dlouhá léta ožebračovali hlavně ty nejchudší lidi. Slib plníme. Naše vláda zvýšila hranici čisté mzdy, nad kterou exekutor vše sráží bez omezení, z 16 702 korun na 25 715 korun. Tak zabráníme tomu, aby exekutoři dál brali lidem v exekuci téměř veškerý příjem, který mají. Navíc dosavadní výše této částky prokazatelně demotivovala lidi, aby si hledali normální práci.

Místo toho se stali rukojmím šedé nízkopříjmové ekonomiky. To poškozovalo nejen jejich věřitele, ale i stát. Dlužníci totiž z takové práce načerno samozřejmě neplatili žádné daně ani zdravotní a sociální. Novou hranici, nad kterou exekutor dlužníkovi srazí veškerý příjem, jsme proto schválně stanovili trochu vyšší než minimální mzdu, abychom lidi v exekuci motivovali hledat si legální práci s lepším platem. Hnutí ANO ale v boji proti zlodějskému byznysu s exekucemi dělá pro lidi mnohem víc a musím ho pochválit.

Nedávno náš ministr spravedlnosti Jan Kněžínek například vyhláškou snížil i odměny exekutorů. Jeho předchůdci se sice pořád jen vymlouvali, že to nejde, my jsme ale jako první řekli dost a prostě… jsme to udělali. Stejně tak jsme snížili i náhradu výdajů exekutorům, pokud dlužník zaplatí ve zvýhodněné lhůtě 30 dnů, činí to místo 3 500 korun jenom 1750 korun.

Exekutoři taky měli dlouho skvělý byznys s rozhodčími doložkami, díky nimž byli lidé odsuzováni jak na běžícím páse. A často i zcela nespravedlivě. Vše vydávaly fabriky na rozhodčí doložky. Mimochodem dnes se postupně ruší exekuce právě kvůli neplatným rozhodčím doložkám. Jde až o 200 tisíc exekucí. Lidi ale musí exekuci napadnout a o svoje právo se přihlásit. Zatím to není automatické.

Insolvence a insolvenční návrhy u nás fungovaly jako výnosný kšeft s chudobou, kdy zadlužení lidé platili jen za zpracování nekvalitního návrhu 15 tisíc korun i víc. A k tomu i úroky a penále v řádech stovek procent. Tedy takové, které člověk s průměrnou výplatou mohl jen těžko splatit. A co když chtěl někdo náhodou zaplatit půjčku dřív? Finanční instituce ho potrestaly poplatkem ve výši dalších stovek tisíc korun. Proč prostě netrestat svědomitost, a ještě na ní nevydělat!

My jsme se ale rozhodli s touto příšernou lichvou a parazitováním na chudých rychle skoncovat, protože škodí celé zemi. Ekonomicky, politicky i společensky. Donedávna se spousta lidí postižených nezvladatelnými dluhy nemohla oddlužit, protože jejich příjmy nestačily ani na splacení 30 procent všech dluhů. My jsme si ale řekli, že tohle přece není normální, a i přes odpor nejrůznějších lobbistů jsme protlačili změnu insolvenčního zákona, která oddlužení umožní i lidem s nižšími příjmy. Tím jsme jim dali šanci začít znovu. Mohou konečně vystoupit z šedé zóny a práce načerno, nechat se normálně zaměstnat a začít fungovat jako většina lidí, kteří si platí pojištění. 

Díky nám taky dlužníci, kteří se hlásí do insolvence, už nezaplatí překupníkům 15 nebo 20 tisíc korun za nekvalitní zpracování insolvenčního návrhu. My jsme stanovili strop těchto nákladů na 4 tisíce korun, a navíc i určili, že sepisovat tyto návrhy smějí pouze advokáti, notáři, exekutoři, insolvenční správci a spotřebitelské organizace autorizované ministerstvem spravedlnosti. Vůbec nechápu, jak mohla tahle státem legalizovaná lichva na těch nejchudších tak dlouho procházet předchozím politikům.

Příklad: mladý člověk, který to přehnal s úvěry, pak ale začal makat a svoje dluhy splácí. Předtím musel platit kvůli vyděračským úrokům a sankcím i násobky původní jistiny. Nám to přišlo jako obyčejná zlodějina, a proto jsme zavedli zákonem o spotřebitelském úvěru i strop sankcí v maximální výši 50 procent z výše úvěru. A nikdy to nesmí přesáhnout 200 tisíc korun (to se týká i hypoték). 

Současně jsme také omezili počet úvěrových společností z několika desítek tisíc na pár desítek těch serióznějších, na které dohlédne Česká národní banka. Díky nám tak skončila doba, kdy u nás mohl půjčovat peníze bez pravidel téměř každý. Spousta věcí nás ale ještě čeká. Připravujeme například institut hromadných žalob, kdy se už nemusíte bát jít do sporu hromadně a podělit se o náklady s ostatními. Bude to ještě hodně práce, protože naši političtí předchůdci si dali fakt záležet, aby zákony psali hlavně pro exekutory. Nás to ale nezastaví. 

PROTIDROGOVKA. Konečně je dopracovaná a schválená naše strategie v boji proti drogám a dalším typům závislostí. Její celý název zní Národní strategie prevence a snižování škod spojených se závislostním chováním 2019–2027. Předcházela tomu dlouhá debata, byla to úmorná práce, ale konečně jsme ji mohli na zasedání Rady vlády pro koordinaci protidrogové politiky schválit.

Pokud mě sledujete čerstvě, tak možná nevíte, že se o téma boje proti drogám zajímám už hodně dlouho. Jako první premiér jsem navštívil Drop In na Václaváku, kde pomáhají závislým i jejich rodinám. Byl jsem i v centru pro matky, které se zbavují závislostí a leží mi to na srdci. Jsou to častokrát fakt šílené životní příběhy. 

Garantoval jsem, že naše vláda bude investovat nejen do prevence, ale i mírnění následků užívání drog. Ředitelka Odboru protidrogové politiky paní Jarmila Vedralová aktivně spolupracuje s panem brigádním generálem Jakubem Frydrychem, ředitelem Národní protidrogové centrály. Přeposlala mi hrozně milý mail od jedné paní, která bydlí právě na Václaváku, kde píše: 

“Prohlášení jsme v minulosti slýchali hodně, avšak bez jakýchkoliv praktických dopadů a věřte, že chodit v nočních hodinách z práce nebylo nic příjemného :-( Situace se však velmi pozitivně změnila, velmi se zintenzivnil počet policistů a často vídáme velmi aktivní policisty, kteří zasahují přímo na ulici proti různým "existencím". Nesmírně si práce těchto policistů vážíme a je to jistě Vaše velká zásluha, že se situace mění k lepšímu… Přijměte tedy velké poděkování za celý náš kolektiv a přejeme Vám mnoho dalších pracovních a osobních úspěchů.”

To mě, musím se vám přiznat, zahřálo u srdce. Jo a měli jsme další zasedání, tentokrát Rady vlády pro neziskové organizace. A i tohle bylo výborné a produktivní.

Tentokrát se to týká NEZISKOVEK.

Pan docent Vladimír Hyánek, ředitel Centra pro výzkum neziskového sektoru Masarykovy univerzity v Brně, představil Interaktivní mapu neziskového sektoru po celé republice. Pracuje na ní Masarykova univerzita v rámci operačního programu Evropské unie. Budeme díky ní mít poprvé přehled o neziskovkách u nás. A tím myslím nás všechny. Je veřejná. Takže nejen stát z ní může čerpat údaje o počtu a stavu neziskovek, ale když se třeba přistěhujete do nějakého města, můžete si zjistit, jaké jsou kolem vás spolky, sdružení nebo třeba hasičské sbory. Budete vědět, kam dát děti na kroužky nebo kde se zapojit jako dobrovolník. Tuhle mapu budou moct využívat dárci i média.

A další zlepšení. Přišli za mnou představitelé notářské komory a bavili jsme se, jak zařídit, aby šly “eseróčka” založit během jednoho dne. A taky, jak zkrátit dobu potřebnou k registraci DPH. Plno věcí ještě čeká na zjednodušení. Selský rozum třeba říká, že když se dva lidi rozvádí a nemají mezi sebou žádný spor, tak by to mělo být rychlé a bezbolestné. Jenže není, je to byrokratické peklo. Takže notářská komora navrhuje možnost vyřídit nesporné rozvody, kterých je u nás mimochodem 15 tisíc ročně, přímo u notáře. A soudům aspoň zbude čas na skutečné případy. Řešili jsme taky situaci dědiců a jejich odpovědnosti za dluhy v dědictví, aby pozůstalý odpovídal za dluhy pouze do výše zděděného majetku. Požádal jsem ministry, pod které jednotlivé body spadají, aby se vším aktivně a co nejdřív zabývali.

Každý člověk by měl mít právo jednat s úřady jen elektronicky. Náš cíl je, aby do pěti let skončila papírová byrokracie. Velký krok jsme udělali ve středu. Poslanci všech devíti poslaneckých klubů a ve spolupráci s vládním zmocněncem pro IT Vladimírem Dzurillou a prezidentem ICT Unie Zdeňkem Zajíčkem předložili sněmovně návrh zákona o právu na digitální služby. 

BLÍŽÍ SE TO! 

Od přijetí zákona do 5 let budeme moct veškerou agendu se státem vyřídit online.

I tenhle týden jsme se věnovali vědě a výzkumu. A vzali jsme to opravdu důsledně. Nejdříve jsme společně s místopředsedou Rady pro výzkum, vývoj a inovace Karlem Havlíčkem pozvali desítku garantů naší Inovační strategie. Už jsem o tom několikrát psal, tahle strategie je vlajkovou lodí naší vlády, protože její naplnění by nás mělo do roku 2030 posunout tam, kam jsme kdysi patřili – mezi nejvíce prosperující země Evropy. 

Vytýčili jsme s třicítkou vědců, podnikatelů a manažerů velmi ambiciózní cíle v oblasti výzkumu, vzdělávání, investování nebo podpory podnikání. A všem jsme slíbili, že nezůstane jen u papíru a vizí, ale že budeme vše důsledně řídit. Myslím, že jsem všechny trochu překvapil, protože jsem prezentaci dosavadních plnění pojal trochu netradičně. Žádné fráze, žádné powerpointové prezentace, žádné dlouhé proslovy. Chtěl jsem kupecky vysvětlit, co kdo přesně dělá, jaký bude přínos a kdy to bude splněno. 

Byl jsem asi trochu nepříjemný, ale musím objektivně uznat, že se za posledních pár týdnů udělal velký kus práce. Rozjíždíme úplně nový systém podpory startupů, což jsem si hned zařadil do mé agendy a přímé odpovědnosti. Pomůžeme v oblasti financování, zapojíme Českomoravskou záruční a rozvojovou banku a zajímavé nápady budeme financovat se zapojením národních zdrojů. 

Posouváme se v oblasti digitalizace státní správy, rozjíždíme motivaci zaměřenou na investování do výzkumu, zavádíme předměty polytechnické výuky na základní školy, před dokončením je legislativa pro duální vzdělávání a začínáme jinak hodnotit a financovat vědu. Ten samý den jsme totiž absolvovali i Radu vlády pro výzkum vývoj a inovace a tam jsme schválili REKORDNÍ ROZPOČET NA VĚDU. Zatímco ještě v roce 2015 byly vládní výdaje do této oblasti 27 miliard korun, tak v roce 2020 to bude plných 37 miliard. 

Prostě věda je naší prioritou a musím uznat, že Karel Havlíček mě moc nešetří, protože hned na příští týden mi naplánoval další dvě návštěvy výzkumných center 😅

Co mě ale tenhle týden fakt zklamalo, bylo setkání Tripartity. Stěžejní téma, zavádění e-neschopenek. Správná cesta, protože můj cíl je postupně elektronizovat veřejnou správu a zjednodušit vztah mezi státem, firmou a občanem. Elektronické neschopenky ulehčí život jak nemocným, zaměstnavatelům, lékařům, tak i úřadům. Žádné papírování, žádné dopisy, žádné telefonování a složité kontroly. Vše on-line, jednoduché a hlavně rychlé a bez chyb. To jsme slíbili, že bude k 1.7.2019. A na to jsme navázali karenční dobu, se kterou mají problém podnikatelé, ale přiznávám i nemalá část poslanců ANO. Ale udělali jsme koaliční kompromis. E-neschopenkou se to totiž aspoň částečně firmám kompenzuje, odpadne jim totiž řada administrativních povinností a zjednoduší se kontroly nemocných. Potud všechno OK.

JENŽE ministryně práce a sociálních věcí (za ČSSD, samozřejmě, pokud by si to někdo nepamatoval) teď přišla s tím, že systém bude plně funkční až od 1. ledna 2020 a od 1. července 2019 se spustí jen částečně, což firmám ani lékařům zatím příliš komfort nezvedne. A zaměstnavatelé pochopitelně trvají na dodržení dohody a chtějí posunout karenční dobu, tedy proplácení prvních třech dnů nemoci na den, kdy budou plně spuštěny e-neschopenky.

Nic, pojďme dál. První zasedání Stálého výboru pro výstavbu nových jaderných zdrojů. Pozvali jsme i zástupce opozice. Stavbu jaderné elektrárny řešíme proto, aby měla naše země elektřinu ne na další 3 roky, ale na dalších 50 let. Proto musíme jít všichni jedním směrem a mít stejné informace.

Já vím, že tady ta elektrárna bude stát, až já už tady nebudu, ale kdybych s tím teď nepohnul, tak to asi neudělá nikdo, a až doslouží současné elektrárny, nebylo by čím svítit.

Celé jednání vidím jako první konkrétní brainstorming, jak se konečně hnout z místa. Na všech důležitých věcech jsme se jednohlasně shodli i s opozicí! Neuvěřitelné. A to hlavně v tom, že by se měl připravit konkrétní zákon na výstavbu jádra.

Jednali jsme dlouho a projednali jsme podmínky lokalit jaderných elektráren Temelín a Dukovany, harmonogram přípravy a výstavby nového jaderného zdroje, diskutovali jsme o finančním modelu a první návrhy způsobu obchodního zajištění výstavby.

Konečně jsme si všichni jasně řekli, že tu elektrárnu tady prostě potřebujeme. Za to patří všem veliké díky. Vím, že to vůbec nebude snadné, protože v Evropě takové velké projekty nikdo dělat neumí, nebo se toho bojí. 

Je mi jasné, že bude potřeba upravit některé naše zákony a komunikovat s Evropskou komisí, aby bylo všechno v pořádku, pak ještě musíme rozhýbat úředníky a udělat milion dalších věcí, ale teď mám konečně pocit, že to všechno zvládneme. Když se totiž dopředu dostanou schopní lidé, kteří tomu rozumí a mají s tím zkušenosti, jde to všechno líp. Proto jsem vytvořil Stálý výbor pro výstavbu nových jaderných zdrojů, kam společně s novým vládním zmocněncem pro jadernou energetiku Jaroslavem Mílem zveme všechny příslušné ministry, klíčové aktéry v oblasti energetiky, ale i opoziční poslance.

Postarám se taky o to, aby výstavba byla maximálně transparentní. Žádná tajná smlouva, na které se bude chtít kdekdo přiživit. Proto tyhle věci píšu každý týden vám na Facebook. Abyste věděli, co se v naší zemi děje. A že nikdo nebude peníze nás všech rozkrádat.

Uzavřeme smlouvu s ČEZem, kde bude jasně napsáno, že se za ně postavíme, například když se v Evropě drasticky změní zákony, ale na druhou stranu, když to zpacká jejich management, tak náklady ponesou sami. Tuhle smlouvu si budete moct všichni přečíst, aby z toho nikdo nemohl udělat žádný tunel.

V týdnu jsem měl několik důležitých návštěv ze zahraničí. Přijel čtyřhvězdičkový generál americké armády pan Curtis M. Scaparrotti, který je zároveň vrchní velitel spojeneckých sil v Evropě. Každé takové setkání má teď zvláštní význam, protože slavíme 20. výročí vstupu do NATO. O oslavách ve Varšavě a konferenci na Pražském hradě, které jsme k tomu pořádali, jsem vám psal už v minulých hlášeních. 

S generálem Scaparrottim jsme se bavili o modernizaci naší armády. Bylo hezké, jak vysoce ocenil naše vojáky, jejich akceschopnost a profesionalitu. Taky pochválil dobře mířené investice do modernizace naší armády, aby byla maximálně připravená plnit úkoly v rámci NATO.

Požádal jsem ho, jestli by nám NATO neposlalo na zářijové Dny NATO v Ostravě stíhačku nové generace F-35. Myslím, že by to přitáhlo ještě víc diváků 👍

Bavili jsme se samozřejmě o Sýrii, což je i moje velké téma a myslím, že patřím k evropským politikům, kteří ho řeší nejaktivněji. Shodli jsme se, že do řešení téhle katastrofy se musí zapojit Rada bezpečnosti OSN, stejně jako USA a taky EU by měla hrát výraznější roli. Generál Scaparrotti ocenil, že naše země jako jediná z Evropské unie zachovala velvyslanectví v Damašku a zastupuje v něm taky zájmy USA. Ujistil mě, že případné stahování USA ze Sýrie nesmí vést k návratu ISIS a souhlasil s důležitou rolí OSN při stabilizaci země.

Sýrii jsem řešil i s dalším důležitým hostem, tentokrát z Libanonu. Přijel ministr zahraničních věcí pan Džibrán Básil. I on ocenil naši vytrvalost, že jsme udrželi v Damašku velvyslanectví a souhlasil, že Evropská unie nehraje v regionu Blízkého východu dostatečnou roli. Já jsem nabídl Prahu jako místo, kde by se mohli významní světoví lídři potkávat a řešit budoucnost krizových oblastí, jako je Sýrie.

Libanon váže k Sýrii historicky pevné a přátelské pouto, ale o to větší problém mu občanská válka přinesla. Teď se starají o 1,5 milionu syrských uprchlíků a daleko překročili svoje kapacity. Libanon má své vlastní problémy, třeba nezaměstnanost, která je víc než 35 procent.

Stoprocentně jsme se shodli, že jediné trvalé místo k životu pro Syřany je Sýrie. Sám pan ministr Básil říká, že bezpečnostní situace je stabilizovaná a Syřané se mají vracet, aby se nešířil extremismus mezi lidmi žijícími v zoufalé situaci v uprchlických táborech. A dokonce ocenil náš postoj, který sdílí země V4 k migraci, že je humánnější než od velkých zemí EU, které klamou lidi příslibem lepšího života v Evropě. Vždyť přesně takhle to dělají pašeráci.

S panem Básilem jsme se dál shodli, že jeho země bude mít naprosto výjimečnou úlohu jako předpolí při rekonstrukci Sýrie, což sám pan ministr označil za “největší rekonstrukci země v moderních dějinách.“ Určitě se budeme snažit, aby se na ní podílelo co nejvíc českých firem.

Když už jsme u toho, bavili jsme se i o ekonomické spolupráci s Libanonem. Rádi by s námi zvýšili obchod. A mají prý co nabídnout, včetně vín a anýzové lihoviny arak, o které mi chvilku docela zajímavě vyprávěl 😀

Další vážený host z Německa, tentokrát ministerský předseda Saska-Anhaltska pan Reiner Haseloff. Bavili jsme se o hospodářské spolupráci a hlavně o energetice.

Byl jsem na tradičním pracovním obědě s evropskými velvyslanci. Tentokrát ho pořádala velvyslankyně Rumunska paní Carmen Burlacu, protože Rumunsko teď předsedá EU. Za dvě hodiny jsme probrali všechno možné. Bavili jsme se o jednání Evropské rady minulý týden, mluvil jsem o jednotném trhu, průmyslu, o tom že musíme zůstat nohama na zemi, abychom byli konkurenceschopní, a také o kyberbezpečnosti a o tom, že letos v květnu k bezpečnosti sítí 5G uspořádáme v Praze odbornou konferenci, kam jsem přes premiéry na Evropské radě pozval nejlepší odborníky z Evropy i z USA. 

Velvyslanci se mě ptali na moji návštěvu pana prezidenta Donalda Trumpa v USA. Mluvil jsem hlavně o tom, jak jsem se ho snažil přesvědčit, aby nezaváděl cla na evropská auta, protože to by pro nás bylo opravdu špatné, nebo aby alespoň počkal s rozhodnutím, až bude zvolená nová Komise. Dál o našich investicích do obrany a také o našem předsednictví V4, které začíná už v červenci. Řekl jsem, že chceme, aby V4 jednala s dalšími uskupeními v rámci EU, které jsou nám blízké, jako třeba skandinávské nebo pobaltské státy, důležitý je pro nás i západní Balkán. Zopakoval jsem, že mi vadí, že EU nemá ambicióznější plán ohledně Schengenu. No a samozřejmě jsme probírali brexit. Pořád si myslím, že by si Britové měli nechat otevřené dveře k novému referendu, aby se dostali z patové situace.

Zahraniční politiku jsem taky probíral s naším panem prezidentem, za kterým jsem přijel do Lán na naši pravidelnou večeři. Bavili jsme se hlavně o závěrech Evropské rady a brexitu. Taky o rozpočtu na rok 2020.

Už se blížíme do konce. Na jednání mezi ministerstvem financí a životního prostředí jsme projednávali strategii ohledně požadavků některých firem na navyšování garancí u ekologických smluv.
 
Přišel za mnou pan Roman Macháček ze Sdružení nájemníků BYTYOKD.CZ, které se snaží napravit křivdu po Bakalovi. Všichni tu kauzu známe, Bakala slíbil hornickým rodinám odprodat 44 tisíc bytů, místo toho vytuneloval celé OKD a firmu i s byty přeprodal jiné firmě.

Já sám jsem tenhle tunel vždycky kritizoval. Za mě se přihlásilo ministerstvo financí s nárokem na náhradu škody do trestního řízení. Ale požadavek pana Macháčka, aby každý, kdo do svého bytu investoval peníze, dostal odškodné 50 až 100 tisíc od státu, je bohužel nereálný. Stálo by to dohromady stovky milionů. A ty peníze bychom museli vzít od daňových poplatníků. To by přece nebylo spravedlivé.

Ujistil jsem ho ale, že jsme připravení plně spolupracovat s Evropskou komisí a já jako premiér poskytnu plnou politickou podporu každému pokusu starou křivdu aspoň částečně napravit. Doma i na půdě Evropského parlamentu. Nikdo si ale neděláme iluze, že to nebude extrémně složité.

No a teď úplný špek. V Deníku N vyšlo, že prý uvažuju o tom, že bychom se VZDALI předsednictví Evropské unie, které nám začíná v roce 2022. Že prý jsem si dovolil říct, že je to moc drahé a nevyplatí se. No, kdo mě zná, ví, že to říkám skoro o všem. Tak se teda omlouvám, že jsem se opovážil říct nahlas, co všichni ví. Je to zbytečně drahé. ALE samozřejmě, že se předsednictví ujmeme. Vždyť přípravy na něj jsou v plném proudu už od půlky minulého roku.

Ale musíme plánovat s rozumem a šetřit. Já se cítím být odpovědný za peníze daňových poplatníků. Původní návrh ministerstev byl na dva až tři roky navýšil počet úředníků na 660, teď už chtějí 570, což je podle mého názoru taky strašně moc. Nevím ani, kde a jak je budou shánět.

Tohle je příležitost se konečně zapsat do historie v dobrém. 

Jen si teda připomeňme, jak vypadalo české předsednictví v roce 2009. Jak jsme to chtěli Evropě osladit. Tehdy nás ta “sranda” stála 3 miliardy 450 milionů korun. Plus padla vláda. Byli jsme v Evropě unikát. Kauza PROMOPRO a ODS je dodnes legendární. 

Tehdy přiklepli zakázku na “pronájem a obsluhu audio-vizuální techniky na akcích pořádaných v rámci českého předsednictví EU” bez výběrového řízení soukromé firmě. Částka se rychle vyšplhala z avizovaných 85 milionů na 766 milionů korun. 

Namátkou. Za technické zajištění neformálního setkání ministrů spravedlnosti a vnitra evropské sedmadvacítky, které se konalo 15. až 16. ledna 2009 v pražském Kongresovém centru, Promopro vyfakturovalo Úřadu vlády celkem přes 90 milionů korun. Slovy, devadesát milionů za dva dny. A tehdejší pohlaváři ODS faktury vesele propláceli.

Zlaté časy občanských demokratů.

Já osobně dohlédnu na to, že my budeme transparentní a nebudeme plýtvat penězi, které přece patří nám všem.

Každopádně, nechci skončit tohle hlášení vzpomínkou na to, jak se tady kradlo. Můj report má být hlavně o tom, jak a na čem makáme. A nejen to. Podle nejnovější tabulky Eurostatu maká celá naše země. Jsme úspěšní, jako nikdy předtím. Od roku 2014 nám neustále roste reálné HDP. Minulý rok to bylo o 3 procenta, zatímco průměr Evropské unie je 1,9. Dělám všechno pro to, abychom byli úspěšní i nadále.

Co je ale úplně nejdůležitější, že v ekonomické vyspělosti v rámci EU 28, což je ukazatel HDP na hlavu v paritě kupní síly po zohlednění různé úrovně cenových hladin mezi zeměmi, jsme se dostali na 90 procent. Jsme v rámci regionu NEJLEPŠÍ a stále stoupáme. Zatímco některé země klesají. Schválně koukněte na dvě tabulky a graf, co dávám hned sem dolů do komentářů.

Tak a teď už můžu skončit. Přišlo vám to jako nějaká megalomanie? 😂 Nic, jdu na vaše otázky. Krásnou neděli vám všem!Čau lidi, já jsem Babiš a tohle je Šťastné pondělí. A tohle pondělí je šťastné především proto, že mi poslal vzkaz v naší aplikaci samotný Jindřich Šídlo. Teda takhle. Chtěl mi poslat vzkaz. Avizoval to ve svém pořadu Šťastné pondělí. Ale s těmi novými technologiemi mu to jde asi tak jako mně, takže vzkaz do aplikace neuložil. Ale neva. Poradili jsme si a jeho dotaz teda vystřihli přímo z jeho pořadu. Musíme si přeci pomáhat 🤟😉Čau lidi, dneska makám od půl osmé od rána, je tu hezky. 

Měl jsem fajn týden, slavili jsme 80 let ruzyňského letiště. To jsme dali do pořádku, zachránili jsme Czech Airlines, letiště má jasnou vizi, každý rok milion cestujících navíc, budeme investovat příštích 20 let miliardu euro. Jak je to možné? No, řídím to totiž JAKO FIRMU. Vydělává to a ještě nám to dává dividendy.

Pak jsem byl na akci 22. soutěžní veletrh "JA Studentská firma roku", kam chodím každý rok a je super, že středoškoláci podnikají a ví, co je to odpovědnost a co je to byznys plán a jak se vlastně tvoří hodnoty.

Ŕešil jsem taky areál v Harrachově, tam se zastavil čas, je škoda, že se to nerozvíjelo tak jako ostatní střediska. Je prostě - jako ve všem - potřeba mít jasnou strategii Byly tam sliby investovat, ty nebyly naplněné, tak jsem zorganizoval schůzku s KRNAPem, kde byl i Richard Brabec, o perspektivě Harrachova, jednali jsme a domluvili jsme se na postupu.

Přeju fajn neděli.Čau lidi, tak si tady přemýšlím, jestli vás ještě můžu zdravit “Čau”, když jsem premiér. Asi jsem pořád trochu ve stresu z toho, jestli budeme schopní rozpohybovat ten šílenej státní moloch tak, aby konečně začal fungovat jako rodinná firma s tahem na branku.

No nic, i když jsem teď premiér, nebudu mluvit jinak než předtím (mimochodem, to „Čau lidi“ jeden komentátor okopíroval a začíná tím jeho pořad – přiznám se vám tady tajně, že na něj občas koukám).

Jsem moc rád, že jste tady. Že jste se mnou zůstali. A samozřejmě taky vítám vás všechny, co jste si mě v poslední době zalajkovali, nebo sem jen nakukujete.

Tenhle týden měl dvě části. Před jmenováním, a po něm. Měl jsem obrovský stres a pocit, že mi uklouzne podlaha. Bušilo mi srdce, ale potom to přešlo. Když jsem stál na Hradě u okna, jen tak sám pro sebe jsem si uvědomil, co jsem to udělal 🤓

Byla to kratičká chvilka, kdy jsem měl čas na sebe. A mí nejbližší kolegové to vycítili a nechali mě chvilku být. Jen mě vyfotili.

Pak jsme v úterý seděli se všemi našimi budoucími ministry. Měla to být pracovní porada, seděli jsme všichni v jedné malé zasedačce na Chodově. Tedy, malé… Ona je docela velká a seděli jsme v ní celé volby, měli jsme tam volební štáb – ale ministři se do ní vešli jen tak tak. A ačkoliv jsme to nikomu neříkali, tak to novináři vyňuchali, řekli si to mezi sebou a pak na nás čekaly dole celé štáby. Obdivuju je, vydrželi to až do odpoledne.

Co bude dál? Jak už určitě víte, příští středu jmenuje pan prezident naši novou vládu. Ta začne ve 14 hodin na Úřadu vlády pracovat. Je to na Malé Straně, na Klárově, je dobře, že je blízko ministerstvo financí a sněmovna. Tam můžu chodit i pěšky, abych se občas provětral.

K premiérovi patří taky nádherná Kramářova vila, co je kousek od Úřadu vlády. Pokud ji moji předchůdci nezpřístupňovali veřejnosti, tak já to rád udělám, abyste to taky viděli.

Kromě tisíců mailů a SMSek od vás, čehož si vážím nejvíc, mi blahopřáli i někteří další významní lidi. Přišel dopis od britské premiérky Theresy Mayové. To jsem viděl poprvé v životě. Dopis s hlavičkou Downing Street číslo 10! Moc mě to potěšilo.

Taky mi volala kancléřka Angela Merkelová, volal i příští rakouský premiér Sebastian Kurz, taky maďarský ministr zahraničních věcí, dostal jsem dopis od maďarského premiéra Viktora Orbána, od izraelského premiéra Benjamina Netanjahua a řady dalších. Taky mi poslal SMSku šéf německého parlamentu, můj přítel Wolfgang Schäuble.

A dal jsem v posledních dnech, po pauze po volbách, vícero rozhovorů, snad jste je slyšeli na Radiožurnálu a Frekvenci 1, nebo četli na Idnesu a v Právu. Novináři by si rádi stále povídali, ale já skutečně musím pracovat a nemůžu trávit celý den odpovídáním na jejich dotazy. Někteří mě vždycky na úvod oslovují “pane premiére,” já je žádám, ať to neříkají, protože třeba budeme brzy v demisi a bůhví, co bude dál.

V těch rozhovorech jsem řekl pár věcí, které říkám pořád a každému, protože mi připadají hodně důležité. S ODS máme 103 poslanců. Mohli jsme mít koaliční vládu, ale oni nechtějí, tak uvidíme, jestli je přesvědčíme aspoň na toleranci. Bylo by fajn, kdyby se ve sněmovně našli nějací rozumní poslanci, kteří by naši vládu tolerovali a nechali nás pracovat, když už s námi tedy nechtějí makat ve vládě.

Taky jsem do novin řekl, že bych chtěl přesvědčit lidi, kteří mě nemají rádi, že se mýlí. No, někteří z vás mi napsali, že jsem naivní a že je nepřesvědčím. Nevadí, aspoň to zkusím 😉

Jeden z komentátorů, který mě systematicky kritizuje a dokonce i vyzýval k demonstracím proti mně, Bohumil Pečinka mě strašně potěšil, když napsal do Reflexu, kde mě fakt všichni svorně nenávidí, že v Čechách má premiér moderovat vládu, která rozhoduje ve sboru, zatímco v Německu mají princip, že za vládu mluví premiér a úkoluje ministry. No škoda, že jsme tohle nedovezli v jednom balíku s většinovým systémem. To jsme mohli být už úplně někde jinde 👍

Naši budoucí ministři, ze kterých jsem sestavil Vládu pro lepší Česko, se už chodí představovat panu prezidentovi a v médiích můžete vidět první vlaštovky toho, na čem se chystají pracovat. Třeba od Tomáše Hünera čekáme všichni, že vyřeší ty nejhorší průšvihy na ministerstvu průmyslu: lithium, nevyčerpané miliardy na rychlý internet a další věci.
Na mě čeká ještě palčivější záležitost: hned den poté, co bude jmenovaná naše nová vláda, odlétám do Bruselu jednat o migraci, bezpečnosti Evropy a Brexitu. Taky se zúčastním Eurosummitu. Předcházející vláda mi zanechala plno nevyřešených problémů s EU. Přemluvil jsem pana prezidenta, aby nás jmenoval už 13. prosince, abych začal aktivně prosazovat naše názory na ilegální migraci, hlavně její zastavení mimo Evropu a boj s pašeráky, protože ti dneska určují, kdo přijde do Evropy a kdo ne.

Jak asi víte, Evropská komise nás žene před soud, že jsme se odmítli podvolit kvótám na přerozdělování migrantů. Budou po nás chtít pravděpodobně velkou částku. Je to celé nenormální, šéfové EU jsou zacyklení v kvótách a vůbec nechápou, že ty nic nevyřeší. Naopak v očích našich občanů i občanů dalších zemí se jejich image ještě zhorší.

Jsme v téhle situaci i proto, že náš odcházející premiér a jeho ministr vnitra toho pro nás moc nevyjednali. Dokonce se prý za celou tu dobu ani nesešli s komisařem pro migraci. Takže začínám od píky. Svolal jsem poradu lidí z ministerstva vnitra, obrany, financí, úřadu vlády a nasávám všechny informace, abych byl co nejvíc v obraze.

Vemte si tu absurditu: sestřička z Kyjeva nebo chirurg z Oděsy, které náš pracovní trh potřebuje, protože pro tyto profese nemáme dostatek našich občanů, čekají rok a půl na povolení. Mezitím se sem přes Sicílii hrnou tisíce lidí, většina z nich nemá žádné doklady. Většinou neutíkají před válkou, prostě je sem vozí pašerácká mafie. A právě tahle mafie, která podle dat Europolu z roku 2017 vydělala za rok 5,7 miliardy eur na byznysu s migranty, je náš nepřítel číslo jedna. Ptám se: kdy naposledy se nám nějaké pašeráky podařilo zastavit nebo odrazit? Kdy se nám podařilo rozprášit nějakou jejich síť? To je teď úkol Evropské unie číslo jedna. Ne trestat vlastní členy za to, že se odmítají podílet na naprostém nesmyslu.

Prosím, držte mi palce, budu to potřebovat. A pište, budu rád.Čau lidi. Když je vám 63 let, tak už o dost líp poznáte, co je důležité a co ne. Jasně, volba prezidenta důležitá je. Ta ano. Jasně, že jsem ji sledoval celou sobotu a taky byl volit. Volil jsem Miloše Zemana. A poblahopřál jsem jak jemu, tak panu profesorovi Drahošovi k výsledkům voleb. 

Nemám důvod měnit názor na to, koho podpořím ve druhém kole. Miloši Zemanovi jsem ale v médiích poradil několik věcí. Pokud chce vyhrát, tak by měl jasně deklarovat, že nechce orientovat naši zemi na východ, na Rusko a na Čínu. Což podle mě nechce, podle mě tam chce jenom otvírat dveře našim podnikatelům, a to dělá skvěle, a za to je ho potřeba pochválit. Teď byl francouzský prezident Emmanuel Macron v Číně, kde prodal 184 Airbusů! Lidská práva tam neřešil a, div se světe, nikdo mu nevyčítá, že chce táhnout Francii na Východ. Všichni ho chválí. A stejně je to s Ruskem. Německé firmy stavějí společný projekt německých firem s Ruskem, plynovod Nord Stream, a ten taky nikdo hlasitě nekritizuje. A náš pan prezident? Když vezme početnou delegaci podnikatelů do Ruska, tak by ho taky měli všichni pochválit.

Myslim, že je dobře, že pan prezident zamíří do debat, které dřív odmítal. Dále jste si asi všimli, že jsem kritizoval některé jeho nejbližší spolupracovníky. To jsem udělal už několikrát v minulosti, není to nic nového. Když byla aféra Brady, tak jsem o tom osobně s prezidentem mluvil. Různé aféry nebo nesrovnalosti jeho spolupracovníků ho podle mě poškozují. Takže mu radím, jak vyhrát v druhém kole. Někteří se to snaží překroutit, že se snažím nějak přiblížit jeho soupeři, ale to není pravda. Naopak. Miloše Zemana podporuju a vidím šanci, že by mohl díky debatám vyhrát.

Kromě prvního kola přímé volby v televizi celý týden běželo: nonstop hlasování o důvěře, polonahá "sextremistka" 🙀 ve volební místnosti, a samozřejmě dál jede i Čapák ve formě zprávy OLAFu, ta klasická vylhaná kauza proti mně, objednaná, aby mě dostali z politiky. U pultíku ve sněmovně se střídali řečníci jednotlivých stran, protože to vysílala přímým přenosem Česká televize a měli možnost se zase předvádět. Předháněli se, kdo řekne líp a ostřeji to stejné, co už jsme stokrát slyšeli, jen jinými slovy. Mezitím naše paní ministryně financí hlásila, že dál roste výběr daní - mnohem rychleji, než jak roste ekonomika, takže prostě EET a kontrolní hlášení, které jsme zavedli, fungují 👍 

Na vládě jsme podpořili návrh poslanců na zdanění církevních restitucí, protože náhrady církvím byly předražené o 54 miliard a byly schválené za velice podivného řízení schůze paní Němcovou z ODS. Taky řešíme neziskovky, abychom přesně věděli, kam ty peníze jdou, a budu chtít podrobnou zprávu, je tam toho totiž za 18 miliard. Řešili jsme i čerpání evropských fondů, které je nedostatečné a musíme udělat maximum pro to, abychom letos dostali 80 miliard.
  
Někteří politici ještě pořád nepochopili, proč jsme do politiky s hnutím ANO přišli: abychom řídili tuto zemi ku prospěchu všech občanů. Připadá mi, jako kdyby pořád čekali, že se zapojím do té jejich rétorické hry 🙈 Jenže já o ni nemám zájem. Naopak mám extrémní zájem o to, jestli se ostatní strany přece jen nechtějí zapojit do vedení země. Bohužel, když jsem slyšel ty jejich monology ve Sněmovně před hlasováním o důvěře, nevypadá to, že by svůj postoj chtěli měnit 😴 Je fakt sranda, že právě kvůli těm jejich monologům jsme se ani nedostali k samotnému hlasování. Takže pokračujeme zase v úterý.
 
Mimochodem pokud ty jejich projevy měly být soutěží v rétorice, tak podle mě stejně nevyhrál nikdo z nich. Vyhrál by pan prezident, který přišel promluvit do sněmovny před hlasováním. Rozvaha a styl, s kterým hovořil, byl fakt úctyhodný. A taky měl výbornou pointu na závěr: "Vy všichni, jak tady jste, jste zvítězili a to je potřeba si uvědomit, zvítězili jste díky podpoře voličů a já vám právě k tomuto vítězství blahopřeji a přeji vám, abyste ho dokázali přetavit do užitečné práce pro Českou republiku." 🇨🇿
 
S tím stoprocentně souhlasím. Máme už hotové programové prohlášení. Mimo jiné jsme v něm vyhověli zástupcům seniorů. Náš hlavní cíl zůstává důchodová reforma, ale teď jsme přidali i návrh, aby důchodci nad 65 let a studenti do 26 let měli vlaky téměř zdarma na základě paušálního ročního poplatku 🚃 

Jednal jsem taky s odboráři a potvrdili jsme, že budeme navyšovat platy pedagogů, za toto programové období o 50 %! Máme jasný plán, jak pomoct lidem v naší zemi. Jak perspektivně dostat důchody na průměr 15 000, jak učitelům navýšit platy až na 46 000. Většina ostatních stran ve sněmovně nás jen kritizuje a nechce nám pomoci. A střídají se u kamer.
 
Každopádně, vy se mějte krásně, držte mi prosím palce. A hlavně, pište mi!Čau lidi, takhle jsem vypadal, než jsem vstoupil do politiky, a takhle budu vypadat za pár let, pokud pojedu stejným tempem jako doteď. Teda aspoň to tvrdí moji kolegové, co tu srandu vyrobili. Jsou to fakt magoři. No aspoň vidíte, s kým dělám 😭

Teď ale pojďme na to hlášení. Hned na začátku mám pro vás zprávu, která spoustu lidí určitě šokuje. Pokud jste to teda už nečetli. Vyšel žebříček OSN, jak si jednotlivé země vedou v udržitelném rozvoji. To znamená, jak jsou na tom se vzděláním, zdravím, životním prostředím, inovacemi, spravedlností a dalšími celkem 17 klíčovými věcmi. A víte, jak dopadla Česká republika? To neuhodnete. 

Jsme sedmí. Sedmí na celém světě! 

Před Norskem, Nizozemskem, Novým Zélandem, dokonce i před Japonskem (!), Švýcarskem (!!), Kanadou (!!!)… Já vím, že to zní neuvěřitelně, vždyť jsme si zvykli nadávat sami na sebe, shazovat se před jinými národy. Ale fakt to není potřeba. Už to nedělejme, je to pasé. Jsme pracovitý a šikovný národ. Jak jsem napsal ve své vizi. O tom reportu si můžete přečíst buď výcuc nebo ho najdete celý ke stažení. Dávám za chvilku sem na Facebook.

Oproti minulé zprávě OSN jsme se posunuli nahoru o 6 míst. Teď už nikdo nemůže říct, že naše vláda není úspěšná. Ale hlavně je to úspěch, který patří všem občanům této země, co chodí každý den do práce. Zvyšujeme životní úroveň lidí v naší zemi a snažíme se zlepšit jejich každodenní život. Však vám o tom píšu už hlášení číslo 101.

Máme ale jeden problém. My všichni. Problém, na který předchozí vlády vyloženě kašlaly, i když je odborníci varovali, že budoucnost naší země je v ohrožení. Ten problém se jmenuje SUCHO. A celkově klimatická změna, která přináší nejen dlouhá a extrémní vedra, ale naopak taky třeba povodně. 

Naši předci za posledních 100 let vysušili milion hektarů mokřadů a rybníků, postavili tisíce kilometrů meliorací, aby mohli využívat zemědělskou půdu, vybetonovali koryta řek, aby voda rychleji odtékala. Celková délka říční sítě se zkrátila o 30 procent, rozloha niv a mokřadů klesla o šílených 80 procent, rozloha rybníků klesla od 17. století o 70 procent, rozoráno bylo 270 000 hektarů luk a pastvin. Prostě dělalo se všechno pro to, aby se odvedla voda a dalo se líp půdu obhospodařovat. Jenže dneska to kvůli suchu potřebujeme dělat přesně naopak. Víme to už spoustu let a tu nečinnost minulých vlád budeme napravovat ještě dlouho.

Začal s tím Richard Brabec, když se stal ministrem životního prostředí. O tom, jaké dělá už pět let projekty na získávání a udržování vody v krajině, vám píšu průběžně. A tenhle týden jsme si spolu dali třídenní výjezd do Středních a Jižních Čech, abychom se podívali, jaké jsou zatím výsledky. V autobusu s námi jel i ministr zemědělství Miroslav Toman a ministr dopravy Vladimír Kremlík, abychom mohli po cestě zkontrolovat, jak pokračují práce na silnicích.

Nejdřív jsme jeli na Rakovnicko. To patří mezi nejsušší místa naší země. Ve spolupráci Ministerstva životního prostředí, Ministerstva zemědělství a Státního podniku Povodí tam vznikají vodní nádrže Šanov, Senomaty a hlavně Kryry, které budou kumulovat vodu z řeky Blšanky, ale i přivaděč vody z Ohře. Voda se nebude používat na výrobu pitné vody, ale bude tam sloužit hlavně na závlahy pro zemědělce a místní průmysl, a taky pro zlepšování výšky vody v místních říčkách a potocích, aby úplně nevyschly a zůstal v nich život. Celková investice 3,5 miliardy.

Byli jsme taky v Nenačovicích podívat se na revitalizaci potoka. Díky ní se potok prodlouží, rozvolní a změlčí se koryta, vznikne několik tůní v původní trase koryta potoka. Změlčené koryto míň odvodňuje zeminu okolo. To je obrovský přínos v obdobích sucha. Zároveň takovým členitějším korytem pomaleji teče voda během povodní a snadněji se rozlije do okolní nivy. Tím pádem nebude mít takový dopad na níž položené obce. 

Jsou tři hlavní důvody, proč musíme pracovat na zadržování vody v krajině. Jednak je to naprostý základ pro to, abychom mohli doplňovat podzemní vody, taky ochraňuje půdu před erozí, a jak jsem ukázal před chvilkou na příkladu Nenačovic, spolehlivě funguje i jako ochrana před povodněmi. Protože nejen extrémní sucho, ale i extrémní lijáky jsou projevem klimatické změny. 

Půdu zadržujeme tak, že budujeme mokřady, tůně, rybníky, průlehy v krajině, vysazujeme zeleň a krajinné prvky jako remízy nebo biopásy na zemědělské půdě, revitalizujeme vodní toky, necháváme rozlít vodu do krajiny z koryt řek nebo zpomalujeme odtok vody. Právě Nenačovice jsou modelový projekt. 

A takových projektů, dámy a pánové, realizovalo Ministerstvo životního prostředí pod Richardem Brabcem už 1000 za celkem 3,5 miliardy korun. Myslím, že super práce na to, že to běží teprve od roku 2014.

Další ukázkový projekt, který řeší nejen sucho, ale zároveň i ochranu před povodněmi, je obnova retenční nádrže na Cehnickém potoce. Tak jsme se tam taky vydali. 

Starou nádrž odbahnili a opravili ji, obec k tomu ještě vykoupila další pozemky, aby u nádrže mohla vytvořit mokřad a tůně. Celý projekt tak dostal několik funkcí. Protipovodňovou ochranu, zadržování vody v krajině, rozvoj biodiverzity a taky možnost rekreace pro lidi ze širokého okolí. 

Starostka Cehnic, paní Helena Sosnová, je naprosto skvělá dáma a udělala nám přednášku, že díky revitalizaci se 100 místních obyvatel už nemusí bát 100leté vody. A po dokončení hráze se všichni těší na to, že se okolí nádrže stane oblíbenou odpočinkovou lokalitou. Po dokončení rekonstrukce nádrže vznikne retenční prostor o objemu 50.000 kubíků. Dostali na to dotaci 13,5 milionu korun.

Sedli jsme do busu a jeli se podívat dál. Do Heřmaně. A opět projekt, který pomáhá návratu vody do krajiny. Revitalizací toku řeky Stará Blanice tu došlo ke zpomalení odtoku vody. To pomůže nejen zvýšit zasakování vody do podzemí, ale i při jakýchkoli povodňových extrémech se voda rozleje do široké nivy, kde se postupně vsákne. Taky tady udělali migrační přechody pro ryby. Rozsáhlý projekt stál 50 milionů korun a obec na něj získala podporu v plné výši z prostředků EU a Ministerstva životního prostředí.

Anabázi na téma sucho jsme skončili ve čtvrtek v poledne v obci Jivno. Vyschla jim tady studna, na kterou byli napojení od roku 1952. Právě obcím, které nejsou napojené nebo nemají možnost připojit se na velké vodní nádrže, dochází voda v lokálních vrtech. Pro ně jsme na Ministerstvu životního prostředí spustili už před třemi lety speciální program na posilování a budování zdrojů pitné vody.

Je to program, který jsme vytvořili malým obcím přímo na míru, aby se mohly přizpůsobit klimatické změně a důsledkům sucha. Z peněz Ministerstva životního prostředí posilujeme zdroje pitné vody v malých obcích, kde nemají možnost připojení na velké vodní nádrže. 

Za poslední dva roky už jsme schválili 418 projektů za 470 milionů korun a další žádosti pořád přichází. 

Těch 418 úspěšných projektů znamená 200 tisíc lidí, kteří už se nemusí bát o pitnou vodu. O dalších zhruba 450 milionů korun si můžou obce žádat až do konce příštího roku. 

Vemte si, jak jsme dokázali pomoct třeba právě Jivnu. Tam se lidi potýkali se suchem dlouhodobě. Nejsou napojení na větší vodárenskou soustavu, ale jen na lokální vrt, který je z roku 1952, hluboký 9 metrů, který v posledních letech vysychá. Jen v srpnu 2018 jsme jim museli cisternami dovézt 156 kubíků pitné vody. V roce 2016 si jejich radnice požádala o dotaci 600 tisíc korun z Ministerstva životního prostředí na dva hydrogeologické vrty. Průzkum našel dostatečně vydatný zdroj vody, 70 metrů hluboký vrt, jak pro část obyvatel Jivna, kteří ještě nejsou napojení na veřejný vodovod, tak pro část obce Vyhlídky. Obec tak teď za dalších necelých 600 tisíc korun realizuje úpravu vrtu pro čerpání vody a jeho napojení na stávající vodojem. Projekt stál tedy celkem 1,2 milionu korun.

Během naší cesty jsme taky oznámili jednu novinku. Ministerstvo životního prostředí bude nově financovat takzvané adaptační projekty Státního pozemkového úřadu. Jsou to věci jako třeba výstavba poldrů a retenčních nádrží nebo protierozní opatření pomocí zakládání biokoridorů, obnova polních cest nebo remízů v zemědělské krajině. Pozemkový úřad disponuje spoustou připravených projektů v hodnotě až 1,5 miliardy korun, ale v rámci Programu rozvoje venkova v gesci Ministerstva zemědělství se už prostředky vyčerpaly. Na pomoc tak přichází Ministerstvo životního prostředí a umožní čerpání ze svých programů. Kofinancování některých projektů zajistí Ministerstvo zemědělství.

A v pátek Šumava! I odsud, stejně jako z celého výjezdu, jsem vám dával fotky. Vydali jsme se až na Modrý sloup u hranic s Bavorskem a mohli jste vidět, že to byl docela slalom a běh přes překážky. Přechod se otevře turistům příští rok, až se vyřeší náhradní prostor pro tetřevy. Viděl jsem vlky, i houby jsem našel. Samozřejmě jsme tady ale byli s Richardem Brabcem pracovně. Mezi odborníky neustále probíhá tvrdá polemika, jak nejlíp bojovat proti kůrovci a které zóny mají být zásahové nebo bezzásahové. Já se přijel podívat na vlastní oči. Provedl nás ředitel národního parku pan Pavel Hubený a teda můj závěr je, že se s kůrovcem vyrovná příroda sama, navíc v takových zónách je podstatně víc vzácných rostlin a živočichů. Co se týče vody, je hlavní na Šumavě vrátit do mokřadů vodu. Na to má národní park skvělý projekt ve spolupráci s EU a taky je do něj zapojený Bavorský les.

Ty tři dny v přírodě pro mě byly neskutečně poučné a potkal jsem spoustu skvělých lidí. A v úterý jedeme s Richardem Brabcem vypouštět sysly! Jo, čtete správně. Na Lounsku pořádají už třetí vypouštění kriticky ohrožených syslů obecných z odchovů do volné přírody. Program jeho záchrany běží už od roku 2008 a připravila ho Agentura ochrany přírody a krajiny ČR. Moc se na to těším.

Tak, ale teď už pojďme na tu dopravu. Protože i to bylo klíčové téma našeho výjezdu. S Vladimírem Kremlíkem jsme zajeli na Pražský okruh, kde začneme v roce 2021 stavět 12,6 kilometru dlouhý úsek mezi D1 a dálnicí na Hradec Králové. 

Jen pro vaši představu. Náklady na výstavbu se blíží částce 17,2 miliardy korun. Podle Ředitelství silnic a dálnic je zprovoznění téhle části okruhu plánované na rok 2025. To je podle mě moc pomalé, musíme to zrychlit. Chci, aby řidiči mohli nový úsek využít už v roce 2024. 

Chápu ale, že se kolem toho řeší plno věcí. Pokud všechno půjde hladce, získá stavba už v letošním roce územní rozhodnutí. Teprve pak můžeme začít s výkupem pozemků. A je to docela brutál. V tomhle případě musí stát jednat se 499 vlastníky. Všechny jsme už oslovili. Reagují různě. Jako asi v každém takovém případě. Někteří odpoví kladně, jiní záporně a další neodpoví vůbec… Nejlepší by bylo se dohodnout se všemi, ale tam, kde to nevyjde, budeme muset přistoupit k vyvlastnění, což je poměrně komplikovaný a zdlouhavý proces. Právě s tím by ale měla pomoct naše novela zákona o urychlení výstavby dopravní infrastruktury. 

V plánu je taky stavba další části Pražského okruhu, která propojí současný okruh s ústeckou dálnicí D8 a taky s plzeňskou dálnicí D5 po severní straně Prahy. Teď už jsme ve fázi posudku vlivu stavby na životní prostředí a zpracování studie proveditelnosti. 

Vnější Pražský okruh by měl po dokončení měřit podle dosavadních plánů asi 83 kilometrů, v provozu je teď zhruba polovina. Kromě propojení brněnské dálnice D1 do Běchovic taky chybí celá severní část z Ruzyně přes Suchdol, Březiněves až k Černému Mostu. Dokončené nejsou ani radiály, což jsou silnice, které mají propojit vnější a vnitřní okruh Prahy. 

Nasedli jsme do busu a jeli zkontrolovat další stavbu. Dálnici D3, konkrétně její trasu ve středních Čechách. V Jílovém u Prahy jsme se potkali se starosty obcí, které budou stavbou zasažené, a sdružením Alternativa D3 k vedení dálnice. Atmosféra tam byla celkem bouřlivá, asi stovka lidí s transparenty demonstrovala proti dálnici a našlo se i pár, kteří měli problém se mnou osobně. Ale v pohodě, s demonstranty se nehádám, přijel jsem pracovat. S Vladimírem Kremlíkem jsme všem zdůraznili, že debatu o trase dálnice není možné vést donekonečna, žádná varianta nevyhoví úplně všem, musí zvítězit obecný zájem.

O potřebnosti téhle dálnice nikdo soudný nepochybuje. Jedná se o dlouholetou prioritu Středočeského i Jihočeského kraje bez ohledu na to, kdo tady zrovna vládl. Cestu na jih využívá obrovské množství aut i kamionů. Hustota dopravy navíc bude dál stoupat. Dálnici v žádném případě nemůžeme nahradit tím, že akorát zvýšíme kapacitu severojižní benešovské silnice I/3. To znamená, že bychom ji rozšířili na některých místech o další jízdní pruh, vybudovali obchvaty obcí nebo mimoúrovňové křižovatky, jak prosazují aktivisté z Alternativy D3. To by nestačilo. Bezpečnosti a rychlosti dálnice se to absolutně nemůže rovnat. Dobudování dálnice navíc umožní dopravní alternativu pro případnou opravu nebo havárie na I/3 a obráceně.

Já ty lidi samozřejmě chápu. Jasně. Dálnice zasáhne do jejich životů i krajiny, a proto jsme taky přijeli diskutovat. Jsme připravení řešit problémy s hlukem, s nedostatkem vody, pokud výstavba ohrozí její zdroje a tak podobně. Ale o trase už bylo rozhodnuto. A nebyla to naše vláda. To, čemu se říká Západní varianta D3, bylo vládou naplánované už roku 1999. Dneska je to přesně 20 let, co vláda schválila usnesení k návrhu rozvoje dopravních sítí v ČR do roku 2010. No škoda, že to za těch 20 let nepostavili. Tehdy ještě neexistovaly kraje, ani jsme nebyli v EU. Schválila to vlastně až Zemanova vláda, ODS to vůbec neřešila. 

Dnes je konečně po všech možných peripetiích a soudních tahanicích schválená, má posudek vlivu na životní prostředí, zkrátka konečně máme nějakou trasu, kterou můžeme v roce 2024 začít stavět. 

V tom samém roce bude zprovozněné dálniční spojení z Tábora na česko-rakouskou hranici. Zaznamenal jsem různé posměšné poznámky k tomu, že jsem se vyjádřil, že doufám, že z rakouské strany to taky stihnou do roku 2024, na rozdíl od těch, kteří to blbě komentovali, kteří se mi vysmívali, znám přesný stav věcí. Rakousku chybí postavit 14,5 km dálnice v Rakousku, kde dálnice končí ve Freistadtu Nord, dělají přípravu na 7 km a v průměru stavěli úseky z Lince na českou hranici 11 let. Poslední úsek 7 km zatím nemají v přípravě. Proto budu psát místnímu hejtmanovi o tom, že ČR má jasný plán a 2024 budeme na hranici, a aby si to naplánovali stejně. A samozřejmě, potom, co Sebastian Kurz bude znovu premiérem, to s ním budu řešit.

Středočeský úsek tak zůstane jedinou nedostavěnou částí dálničního spojení mezi námi a Rakouskem. O tom, že ho potřebujeme, se mluví už třicet let. 

A tady shrnutí, co se zatím stalo:
Od roku 2001 byly prověřovány alternativní varianty vedení dálnice D3.
V letech 2004 – 2005 byl proces pořízení územních plánů brzděn nesouhlasy MŽP.
Prosinec 2005 – usnesením vlády č. 1643 byla vybrána varianta „Stabilizovaná“
Prosinec 2006 – schválili zastupitelé Středočeského kraje ÚP VÚC Pražský región a VÚC Benešovsko s variantou „Stabilizovaná“
Únor 2012 – MŽP schválilo západní variantu středočeské části dálnice D3 v rámci procesu EIA (stanovisko EIA výslovně preferuje západní variantu – tj. Stabilizovanou) z hlediska dopadů na veřejné zdraví
Červenec 2013 – zrušeno vymezení koridoru v ZÚR soudem
Červenec 2015 – schválena aktualizace ZÚR Středočeského kraje – znovuzanesení koridoru D3 ve variantě „Stabilizovaná“

Jasně, až za naší hejtmanky Jarky Jermanové došlo k definitivnímu schválení.

Když začneme podle plánu, dokončíme ho v roce 2028. Kdybychom přistoupili na to, že trojku povedeme jinudy, nebo místo ní budeme stavět něco jiného, jak aktivisté navrhují, jsme zase skoro o dvacet let zpátky. Navíc bude chybět alternativní spojení k D3 a přijdeme o možnosti lokálního spojení pro místní obyvatele. To znamená, že lidi by na ni museli najíždět na dálničních nájezdech, ne jak jsou dneska zvyklí. To je to, co jsme se lidem snažili vysvětlit, a já myslím, že každý rozumný člověk to musí chápat.

Pojďme dál. Na cestě do Rakouska leží obec Netřebice. Projede tu 8,5 tisíce aut denně, každé páté je kamion. Silnice se nedá bezpečně přejít. 15 metrů od ní je mateřská školka, kterou jsme navštívili. Ptal jsem se, proč není na přechodu semafor, a bylo mi řečeno, že to policie zamítla. Budu psát ministrovi Hamáčkovi dopis a žádat ho, aby tam ten semafor nainstalovali. Protože když už obyvatelé této vesnice trpí, tak bychom jim, než postavíme do roku 2024 tu dálnici, měli zařídit ten semafor.

Všichni se ptali, kdy už dálnice konečně bude. Naštěstí se už staví. Jedná se o jižní část obchvatu Českých Budějovic, úsek přes 12,5 kilometru dlouhý a auta po něm dojedou až do okresu Český Krumlov. Italsko-slovenské sdružení firem tady začíná nabírat drobné zpoždění. Jde sice jen o tři týdny, které se týkají dokumentace stavby, ale musíme je hlídat, aby to dohnali. 

V Netřebicích jsme se dozvěděli, že jsme první státní návštěva od roku 1895, kdy je navštívil ještě císař František Josef. Třeba se sem vrátíme, až budou v roce 2022 slavit otevření dálnice. Těch oslav bude v kraji mnohem víc. Na jihočeské D3 je teď rozestavěných víc než 30 kilometrů. V roce 2021 zahájíme výstavbu zbývajícího úseku k rakouským hranicím. Pokud by Rakousko na své straně zrychlilo výstavbu zbývajících 15 kilometrů dálnice, v roce 2024 by byl hotový celý úsek Tábor-česko-rakouská dálnice.

Během výjezdu jsme debatovali i se starosty obcí podél silnice I/22 z Klatov přes Horažďovice a Strakonice do Českých Budějovic. Ti se obávají, že kamiony tudy budou objíždět silnici I/20 z Plzně do Českých Budějovic přes Blatnou a Písek, která pro ně bude od příštího roku zpoplatněná. To by podle nich mohlo znamenat dopravní katastrofu. Nevím, jestli přímo katastrofu, ale problém to být může, a nejen na téhle silnici. Na Ministerstvu dopravy už máme pracovní skupinu, která se k tomu se zástupci krajů a obcí schází a připravuje řešení. 

Nejdřív ale musím připomenout, že kdyby bylo po našem, k žádnému rozšiřování mýta nedošlo a nemuseli jsme nic řešit. Byl to premiér Sobotka, který rozšíření mýta prosazoval a hrozil dokonce vyhozením Dana Ťoka z vlády. Sobotka chtěl dokonce zpoplatnit až 3000 kilometrů silnic I. třídy. Těch 900 kilometrů byl kompromis, který teď už nejde měnit. Paní starostku Sosnovou z jihočeské Cehnice a další přítomné starosty jsme ale ujistili, že pokud se během jednoho roku objíždění placených úseků ukáže jako problém, jsme připravení dvaadvacítku další rok taky zpoplatnit, možná i dřív.

Priorita naší vlády je nejen výstavba nových dálnic, ale taky oprava dálnic a silnic 1. třídy. S opravami ale negativně souvisí stovky uzavírek, nejvíc jich je právě teď v létě. Většina řidičů uzavírky zkousne, ovšem jen pokud je na stavbě živo. Pokud ne, začne se každému z nás řidičů vařit krev, hlavně když okolo jezdíme každý den.

Dostal jsem podnět, že výměna 1,5 kilometru asfaltu u Palačova u Nového Jičína trvá skoro dva měsíce. Ověřil jsem to a opravdu se na stavbě začalo pracovat 3. června a do dneška, to znamená po 7 týdnech, není hotovo! Na stavbě jsou prý jen stroje, žádní dělníci. 

Takhle špatně funguje stát už desítky let, přidává se k tomu i nedostatek zaměstnanců, stavební firmy je sdílejí mezi více stavbami a stavby stojí. Ve Francii se běžně asfalt mění v noci, sice za vyšších nákladů za mzdové příplatky, ale za mnohem nižší společenské škody. 

Společenská škoda je hlavně čas našich lidí strávený v kolonách, který by jinak trávili v práci nebo s rodinou. Plus pohonné hmoty a tak dál. Znáte to. Existuje důvod, proč by to nemělo fungovat u nás stejně jako ve Francii? Neexistuje! Je to jen neschopnost úředníků a stavebních firem a hlavně špatný systém. 

Aby stát fungoval co nejefektivněji, musí se nastavovat takové systémy, které všechny motivují ke společnému cíli. Systémové řešení je třeba, že stavební firmy budou platit zábor silnice na metry čtvereční přes bílý den v takové výši, že bude dostatečně motivační, aby oprava trvala hodiny, nebo dny, nikoliv týdny. Pokud stavební firma ubere řidičům celý pruh, tak bude sazba mnohonásobně vyšší.

Abych nespoléhal jen na systém, je potřeba zvýšit kontrolu. Než platit stovky dalších úředníků, mohli bychom zřídit jen malé oddělení dopravního ombudsmana o maximálně 4 lidech, 2 v kanceláři, 2 v terénu, kteří budou zpracovávat podněty řidičů. Proč mít kontrolora na každé uzavírce, když tam máme vás, řidiče, vy to lajdáctví vidíte sami.

U toho Palačova, o kterém jsem vám psal, se neměnilo nakonec jen 5 centimetrů koberce, ale dalších 10 centimetrů podkladové vrstvy. Toto už by se asi v noci nezvládlo, ale v řádů dnů, nikoliv týdnů, určitě ano.

Minule na D1 jsem vjel do uzavírky se zúžením do jednoho pruhu, samozřejmě kolona. Nezdálo se mi, že by bylo nutné řidičům vzít jeden pruh, začal jsem se ptát: kdo o tom rozhoduje? Existuje manuál dopravního řešení uzavírek, který by dal závazné noty pro všechny? Odpověď byla: neexistuje. Jak pak mají lidi věřit ve funkční stát?

Manuál by byl závazný pro všechny stavební firmy, každý typ opravy vozovky by měl popsané dopravní řešení uzavírky, tak aby na dálnicích byly zachovány dva pruhy v každém směru. V kombinaci se zpoplatněným záborem se bude řidičům žít mnohem líp.

Pojďme dál. 

Nezákonné exekuce. V předchozím hlášení jsem vám popsal, jak se je snažíme zastavovat. Respektive, jak tlačíme soudy k tomu, aby ty neplatné exekuce zastavovaly. Zapojujeme i velké zaměstnavatele. Angažuje se v tom hlavně náš poslanec Patrik Nacher a samozřejmě ministryně spravedlnosti Marie Benešová. Kdo jste to nezaznamenali, tak určitě koukněte do toho hlášení. Najdete tam i návod, jak se proti neplatné exekuci bránit. Dávám za chvilku odkaz sem na Facebook.

No, a tenhle týden už ministerstvo spravedlnosti oznámilo, že identifikovalo až 133 tisíc případů, kdy by mohla být exekuce vedená proti někomu protiprávně. Už v červnu rozeslalo soudům tabulku s podrobnými údaji o těchto exekucích, aby jim ulehčilo hledání. V září se na soudy obrátíme znovu, aby nám sdělily, jakým způsobem v zastavování nezákonně vedených exekucí pokročily a na jaké problémy při tom narazily. Snažíme se prostě pomoct lidem, jak to jen jde. Schválně koukněte na tiskovku Ministerstva spravedlnosti, kterou taky přikládám sem na Facebook.

A další velké téma. Lithium. Je to strategická, extrémně vzácná surovina. Na světě je jen pár míst, kde se těží ve velkém, a přitom je potřeba do moderních baterií v elektroautech a na další supermoderní technologie. Nám ji málem za bílého dne ukradli. Určitě si vzpomínáte, jak jsem před dvěma lety vyváděl, když jsem se dozvěděl, že tehdejší ministr průmyslu Jiří Havlíček podepsal bez vědomí vlády s australskými těžaři memorandum, že u nás můžou těžit, zpracovávat a my jen budeme koukat, jak někdo jiný na téhle vzácné surovině bohatne.

Na to prostě nešlo nereagovat. Všichni odborníci kroutili hlavou, co to tehdejší ministr dopustil. Udělal jsem tehdy všechno, co bylo v mých silách, aby lithium zůstalo pod kontrolou státu.

Povedlo se. Teď dostal příležitost tohle téma uchopit náš ministr a vicepremiér Karel Havlíček. Musím říct, že se na svém úřadě zorientoval fakt rychle a na rozdíl od svého předchůdce-jmenovce jede jako namazanej stroj, jak se zpívá v jedné písničce. A postupně vytahuje ze skříně jednoho kostlivce za druhým, nehledě na to, koho si tím naštve.

U lithia měl zadání dost složité. Dostat ho zpátky pod kontrolu, vyhnout se arbitráži s australskými investory, nezasáhnout státní rozpočet a garantovat ekologickou šetrnost, protože těžba se dotkne celého okolí.

Navíc jsem chtěl, aby to zvládl rychle, protože lithium je základní surovina pro výrobu lithiových baterií potřebných pro elektro vozidla, takže se z něj začíná stávat obrovský hit po celém světě.

No a Karel Havlíček, po dvou měsících, co dělá ministra průmyslu, přišel společně s vedením ČEZ s řešením! Proč nekoupit australskou firmu, která už má potřebná povolení pro těžbu?

Přesněji řečeno: skupina ČEZ, ve které má stát 70procentní podíl, si na základě komerční půjčky zajistila opcí možnost nákupu majoritního podílu u australské společnosti EMH, která prostřednictvím českého subjektu disponuje potřebnými povoleními pro těžbu.

Do konce roku musíme zjistit, jaký je skutečný potenciál na Cínovci, jak by to bylo technologicky schůdné, a pokud ČEZ dojde k závěru, že to dává smysl, podíl nakoupí.

Zapadá to do strategie ČEZ, který jasně vnímá, že s nástupem elektromobilů se všechno bude točit kolem toho, kdo bude vyrábět baterie. A jak už jsem psal, právě lithium je základní surovina.

A víte, co je nejlepší? V současnosti ČEZ připravuje s podporou vlády československý projekt výzkumné platformy pro výrobu baterií a uvažuje o investici do vlastní výroby. Zároveň si připravuje i pozici vlastní těžby lithia. Dokonalý řetězec, zajímavá podnikatelská příležitost.

Ale jsme na začátku, nejdřív musíme opravdu zjistit, jaké jsou reálné šance těžby. Každopádně, po dvou letech je míč zase na straně státu, ne cizích investorů. Plníme tedy další slib lidem.

No a když už jsme u těch kostlivců zděděných po předchozích ministrech, ministr Havlíček jen dva dny po zveřejnění řešení lithia otevřel další téma. Ukládání jaderného odpadu. Problém, který nechtěl nikdo řešit, všichni ho jen přehazovali na další vlády a posouvali termíny.

Výsledkem toho je totálně rozhozený vztah mezi státem a lokalitami, kde se má odpad skladovat. Je jich celkem 9. A já se dotčeným obcím vůbec nedivím, když jim stát říká stále něco jiného. Všichni ale víme, že odpad musíme za dalších 50 let skutečně někde uložit a je nutné to aktivně a hlavně otevřeně řešit.

Karel Havlíček na nic nečekal a rozhodnul se osobně sejít se starostmi 53 obcí, i když tušil, že to může dopadnout tvrdým střetem. Ale bylo to úplně naopak. Starostové se chovali korektně, a i když někteří z nich jasně řekli, že nesouhlasí s tím, aby v jejich lokalitě bylo úložiště, byli velmi věcní, slušní a ocenili snahu zahájit jinou formu komunikace.

Nechceme jim něco diktovat a nutit je z pozice síly. Myslím, že slyšeli od nějakého ministra poprvé, že pokud něco stát požaduje, tak za to i něco nabízí. Karel Havlíček starostům představil zákon, v rámci kterého budou obce poprvé zapojené do celého procesu na právní bázi a zároveň představil změnu finančních kompenzací. A jasně uvedl termíny. Do 30. 6. 2020 bude známá poslední čtveřice lokalit a do roku 2025 bude vybrané místo, kde se začne přibližně v roce 2050 úložiště připravovat. A taky poprvé sdělil, co stát pro budoucí lokalitu bude garantovat: bezpečnost, ekologickou šetrnost, velký ekonomický benefit a absolutní transparentnost. Ale nikam nespěcháme, je potřeba najít rozumné řešení pro všechny dotčené.

Mezinárodní témata. Sešel jsem se s paní komisařkou Věrou Jourovou. Měla doteď v Evropské komisi na starosti komplikovanou problematiku justice, digitálního práva, ochrany osobních údajů. Bylo to složité portfolio, ale zvládla ho dobře. A právě o těchto portfoliích, tedy důležitých úkolech, které budou čekat novou Komisi, jsme s Věrou Jourovou jednali. 

Bakalova média, Aktuálně a Respekt, se snaží navodit dojem, že z hlediska nominace komisaře je nějaký problém, údajně z toho důvodu, že vláda ještě neschválila návrh našeho komisaře. Mimochodem, států, které ještě nenominovali komisaře, je 13, a pro těžko chápavého komentátora z Twitteru to znamená, že je 15 nominací, a z toho 4 nominace, Německo, Nizozemsko, Španělsko a Dánsko, byly domluveny na Evropské radě. Takže 13 a 15 je 28 😜

Myslím si, že pro nás je důležité nějaké ekonomické portfolio – jsme silná proexportní země, takže logicky bychom měli chtít oblast vnitřního trhu nebo mezinárodního obchodu. Příštích pět let bude taky důležitá oblast digitálu, i tam máme koho nabídnout. 

A po tomto týdnu máme i novou předsedkyni Evropské komise. Jmenuje se Ursula von der Leyenová a prošla parlamentem jen hodně těsně. Povedlo se to díky hlasům našich ANO europoslanců, ale i dalších poslanců V4. Visegrad tedy sehrál klíčovou roli v jmenováni první ženy do čela Evropské komise. To je dobře a jsem rád, že byla zvolená. Slíbila posilovat Evropu, a hlavně naslouchat jak západu, tak ale i východu Evropy, nedělat rozdíly. To potřebujeme. Už proto, že se to posledních pět let moc nedělo... 

Teď nás čeká nominování našeho kandidáta na post eurokomisaře. A mně jde hlavně o to, abychom pro Česko získali zajímavé a důležité portfolio. Kandidáta jmenuje naše vláda, ale musí být schválen i Evropským parlamentem. Kandidát prochází slyšením ve výborech, tak jsem zvědavý, jak se k tomu zase postaví naši čeští europoslanci. Určitě vzpomínáte, jak paní Šojdrová psala dopis proti paní Charanzové, protože je za Babiše. Nebo, že zase Piráti píšou x udavačských dopisů do Bruselu, že jsem ve střetu zájmů. Češi proti Čechům, místo abychom táhli za jeden provaz. Vypadá to, že hlavní náplň českých pirátů v Evropském parlamentu bude promigrantská politika, zelený fanatismus a hlavně útoky na mě.

S novou předsedkyní Evropské komise paní Ursulou von der Leyen jsem včera telefonicky hovořil 15 minut, vysvětlil jsem jí přesně, o které portfolio máme zájem a jaké dvě kandidátky na komisaře můžeme nabídnout, protože paní von der Leyen se před volbami sama vyslovila, že by chtěla mít aspoň jednu ženu, ale my jsme schopni nabídnout dvě ženy.

Taky jsem požádal o osobní schůzku a uvidíme, jestli ji dostanu ještě před dovolenou, nebo až po. Nominaci musíme poslat do 26. 8., což bez problémů stihneme. Je potřeba, aby to výbor pro EU projednal v momentě, kdy bude naše nominace známá. Vzhledem k tomu, že poslanci mají od 12. 7. dovolenou a na rozdíl od nás nemusí pracovat až do konce srpna nebo začátku září (další sněmovna je od 10. 9.), tak snad to nebude takový problém, aby se na tohle téma např. 26. 8. dopoledne setkali, když už bude nominace známá, ale samozřejmě je to jejich rozhodnutí.

Mimochodem, kandidáta na komisaře si neschválila ani třeba Francie nebo Itálie a nikdo u nich doma nestresuje, že mají zpoždění.

V Evropě máme už teď velmi úspěšné zástupce. Naše Dita Charanzová dostala během svého prvního mandátu, to je za prvních pět let práce v Evropském parlamentu, řadu cen. Nebudu je jmenovat všechny, to bychom tu byli dlouho. Ale namátkou. Hned dvakrát třeba byla vyhlášená jednou z dvaceti žen, které hýbou Bruselem. Nebo ji vlivný server Politico označil za jednoho z nejvlivnějších poslanců Evropského parlamentu. Taky získala evropského Oscara za zahraniční politiku a nakonec i český časopis Forbes ji už dvakrát zařadil mezi nejvlivnější české ženy. 

Teď je Dita místopředsedkyně Evropského parlamentu. To je pro Česko skvělá zpráva a Dita si to určitě zaslouží, protože odvedla pěkný kus práce a věřím, že ještě odvede. Tento tyden se taky stala koordinátorkou Výboru pro jednotný trh a ochranu spotřebitele. Že nevíte, co to přesně obnáší? Taky jsem nevěděl, ale jak jsem zjistil, tahle funkce sama o sobě je hodně důležitá, má vliv na chod celého výboru. Každá politická frakce má vždy jednoho koordinátora na výbor a ten pak rozhoduje o tom, čím se bude výbor zabývat, co bude řešit, udávají prostě chod. 

Uspěli i další naši europoslanci, což je skvělá vizitka. Je vidět, že jsme v ANO měli dobře poskládanou kandidátku. Naši lidi jsou odborníci připraveni se aktivně zapojit do chodu věcí, a tak v europarlamentu dostali šanci. Martina Dlabajová se stala koordinátorkou Výboru pro průmysl, výzkum a energetiku (ITRE), byla zvolená taky místopředsedkyní a vicekoordinátorkou Výboru pro rozpočtovou kontrolu (CONT). Martin Hlaváček se stal vicekoordinátorem Výboru pro zemědělství a rozvoj venkova (AGRI), kde může zúročit zkušenosti ze své předchozí diplomatické a náměstkovské praxe zaměřené právě na oblast zemědělství. Ondřeji Knotkovi se podařilo stát se koordinátorem Výboru pro regionální rozvoj (REGI).

Zašel jsem i na pravidelný oběd s velvyslanci členských zemí EU v České republice, který se koná každý půlrok. Pozval mě na něj finský velvyslanec pan Jukka Pesola. Představil mi program finského předsednictví v EU a já mu zase na oplátku vysvětlil, co chceme dělat v průběhu našeho předsednictví V4. 

Chceme být hlasem zdravého rozumu v EU, nabízet kompromisy a praktická řešení a netlačit na sílu. Už letos na podzim uspořádáme několik jednání premiérů v Praze, nejdůležitější z nich bude summit Přátel koheze v listopadu, kde budeme bojovat o peníze z rozpočtu EU. 

Vysvětlil jsem také všem velvyslancům, o jaké Evropě sním: takové, která nás bude spojovat, kde nebude jeden názor umlčovat druhý a kde se bude dát svobodně obchodovat i cestovat. Všichni se mnou souhlasili, že na takové EU s námi chtějí spolupracovat, což mě potěšilo. 

Padaly i dotazy na domácí politiku. Je mi jasné, že cizí diplomaté moc nechápou, proč by měla kvůli ministrovi kultury padat vláda. Ani já to nechápu a doufám, že se nám spolu s panem prezidentem a panem Hamáčkem podaří tento problém brzy vyřešit.

Taky jsem jim vysvětlil celý příběh Lex Babiš a můj názor na pochybný audit Evropské komise. Stejně jako českého-evropského auditora kandidujícího do evropského parlamentu za piráty.

Většinou vám píšu o tom, co se povedlo, co jsme rozhýbali nebo vyřešili. Teď se s vámi ale chci podělit o to, co je evidentně zaseklé. 

Praha. Jak víte, chceme postavit moderní, nízkoenergetický administrativní komplex na volných pozemcích v Letňanech, kam bychom soustředili úředníky rozesazené i po drahých budovách v centru.

Teď je to tak, že platíme nesmyslné pálky za údržbu, rekonstrukci, energie a do toho ještě každý rok skoro půl miliardy korun soukromým firmám, od kterých si pronajímáme další prostory, protože ty stávající baráky kapacitou nestačí. 

Administrativní centrum v Letňanech je skvělý projekt a jak jsem vám napsal už několikrát, za zhruba 5 let by se nám investice vrátila zpátky. 

V rámci dohody s Prahou můžeme řešit i drahý nájem ve Škodově paláci. O podmínkách města jsme ochotní jednat, například jsem jasně řekl, že podporuju co nejrychlejší výstavbu severní části vnějšího okruhu kolem Prahy a pan ministr Kremlík už dostal příslušné pokyny. 

Taky místo nové nemocnice podporuju výstavbu nového traumacentra za 5 miliard korun ve Fakultní nemocnici Královské Vinohrady, která už má připravený projekt, ale zatím na něj nebyly peníze. Nové traumacentrum by výrazně zlepšilo zdravotní péči o pacienty, která je v současnosti na pravém břehu Vltavy dost poddimenzovaná. 

Komplex v Letňanech má za určitých podmínek podporu i od zástupců okolních městských částí, se kterými jednáme. Tento týden mě třeba navštívil místostarosta Prahy 18, který projekt podporuje, protože v něm mimo jiné vidí pracovní příležitosti pro místní obyvatele.

Já to nevzdám a budu dál za rozvoj Prahy bojovat. Uspořádáme mezinárodní konferenci k administrativním komplexům. 1. 10. tam budou mít odpůrci tohoto logického nápadu možnost se obeznámit s tím, jak to funguje v jiných evropských zemích a metropolích, kde podobné projekty už zrealizovali. Účast na konferenci už potvrdilo všech pět oslovených hostů z Norska, Dánska, Německa, Litvy a Estonska.

Jo a když už jsme o toho tématu Prahy, jezdí k nám teď 650.000 čínských turistů a máme z toho samozřejmě ekonomický prospěch. Pan Hřib by si měl přečíst článek od významného sinologa a právníka pana Víta Vojty. Poučil by se z něj o principech mezinárodní diplomacie, až bude chtít příště pronášet silná vyjádření na adresu jiného státu a měnit už uzavřené smlouvy. Dávám za chvíli na Facebook.

Koukám, že jsem dneska extra extra dlouhý, tak už to budu tlačit do finále.

Měli jsme Radu vlády pro koordinaci boje s korupcí, kde jsme projednávali další významná protikorupční opatření, ke kterým se naše vláda zavázala. Projednávali jsme zákon o regulaci lobbingu, nově povedeme seznam lobbistů a lobbované osoby budou muset uvádět, že se s nimi potkávají. Ještě do konce července to projednáme na vládě a předložíme do parlamentu, kde zcela jistě bude probíhat široká diskuze. 

A teď už jen v heslech. Jednala Bezpečnostní rada státu. Dal jsem celkem dlouhý rozhovor Deníku a byl za mnou mladý reportážní fotograf Fanda Majer. Byl to super pokec o fotkách, ukazoval mi svoje práce a nejvíc se mi asi líbila fotka… z demonstrace proti mně. A taky fotka ze 17. listopadu 2018 z Národní třídy, kde skvěle nafotil moje podporovatelky paní Aňu Geislerovou a paní Marthu Issovou. No nemohl jsem si pomoct, je dobrej.

Tak. A než někdo začne prskat, že jsem použil na úpravu fotky aplikaci FaceApp, před kterou všichni varují, že odesílá data – zejména varují ti lidi, co sami píšou na Facebook, kde jsou na dovolené a podobně, tak chci doporučit super článek od Michal Zlatkovský, který český internet zná a když ten něco řekne, tak to něco znamená. Vydal ho pro zajímavost iROZHLAS.cz, a dávám vám ho chvilku po vydání sem na Facebook.

Tak jo, to by bylo. Mějte se fajn.Čau lidi. Vlezete na koupaliště, do dětského koutku, do Alberta, dokonce i do zoo a slyšíte mluvit lidi, že už je toho moc. Že už se jim z té nenávisti všude okolo zvedá žaludek. Už si kvůli tomu ani nechtějí zapnout televizi nebo přečíst noviny. A je jedno, jestli mi fandí nebo ne. Nikomu z nich se nedivím.

Tenhle týden řečníci na Václaváku vyzvali k dialogu, aby hned nato začali provolávat, že “Babiš je h*jzl” a sklidili za to obrovský potlesk. Musely to poslouchat i děti. Potlesk dostala i nějaká paní, co mávala na tribuně chlebem, který “není z Penamu.” Pak řval celý Václavák, že chce demisi. Demisi premiéra. Tím pádem celé vlády.

Přijde vám to ještě normální?

Novináři se mě ptají, jak to zvládám, s tím vším, co se teď kolem děje. Já mám energie spoustu. V krizi jsem nejvýkonnější. Řekl jsem novináři ze sobotního Práva, ať si se mnou zkusí strávit jeden pracovní den, a když neskončí na JIPce, tak se pak můžeme bavit. Moje ochranka by mohla vyprávět. Jsem v pohodě a jedu stále 15 až 18 hodin denně, často i víkendy. Jako vždycky makám a učím se nové věci.

Proto budu psát tohle svoje týdenní hlášení jako vždycky. Plné faktů, jak pracuju pro naši zemi. Zase vás čeká několik stran informací, jak se hýbe Česká republika kupředu. Bez negace, které je tolik, že se k ní odmítám přidávat.

TAKŽE:

Přišli za mnou a ministryní spravedlnosti paní Marií Benešovou zástupci Rekonstrukce státu. To je ta organizace, se kterou jsme společně prosadili třeba skvělý a nutný zákon o registru smluv. V době, kdy se s nimi většina politiků vůbec nechtěla bavit a ti, kteří je podporovali, neměli absolutně sílu jim pomoct, jsme my zákon zvedli a protlačili ho sněmovnou. Myslím, že můžu říct, že to bylo na krev. I naši partneři v bývalé koaliční vládě říkali na veřejnosti, že to podporují, ale za zavřenými dveřmi na koaliční radě byli proti.

Bez nás by tenhle zákon nikdy nebyl a teď díky němu musí stát informovat občany, jaké uzavírá kontrakty a všichni tak máme kontrolu, jak hospodaří s našimi penězi. Jasně, že se to spoustě politiků nelíbilo, a dokonce senátoři ještě poté, co jsme ho schválili, navrhovali úplné zrušení nebo se ho snažili aspoň osekat. Díky němu jsme ale zařízli spoustu spekulací a kšeftů.

Teď za mnou přišla Rekonstrukce státu s tím, o čem jste možná už slyšeli. Říkají tomu “Sedm pojistek pro nezávislost justice”. Z nich jim jde hlavně o tu, která bere vládě možnost odvolat státního zástupce. Prý ji máme schválit ve zrychleném režimu a uklidnit tak dav na Václaváku. Nám ale nejde o to uklidnit za každou cenu několik desítek tisíc lidí, kteří mě aktivně nenávidí.

My totiž chystáme něco mnohem většího. Komplexní vládní novelu, kterou vypracoval pan ministr Jan Kněžínek. Ano, ten, kterého jsem údajně odvolal, abych se vyhnul stíhání. Pan Kněžínek je skvělý právník a vypracoval zákon, který teď převzala nová ministryně spravedlnosti, nenáviděná paní Marie Benešová, a předjednává mu podporu. Bude řešit komplexně problematiku soustavy státního zastupitelství. Tak, jak to má být.

V druhé polovině června jde zákon na vládu a když to nikdo nebude zdržovat, vstoupí novela v platnost stejně rychle, jako kdybychom tlačili poslanecký návrh ve zrychleném režimu. A znovu opakuju, bude to komplexní novela.

Se zástupci Rekonstrukce se dobře známe, seděli jsme s nimi skoro dvě hodiny, já osobně u toho byl tři čtvrtě hodiny, jak mi čas dovolil. Paní ministryně Benešová s nimi procházela bod po bodu a v ničem si zásadně neodporujeme. Souhlasíme se všemi body. Byla to velmi konstruktivní schůzka, i když jistě, těžká pro obě strany. Jako vždycky. Rekonstrukce státu je náročný partner. Jasně, někdy obě strany zvyšovaly hlas. A já chci říct, že jsem rád, že nám chtějí radit a pomáhat. I když na kamery museli říct, že to je “jen začátek rozhovoru” a že jejich požadavky nebyly splněny. Pozvali jsme je na další schůzku co nejdřív to šlo. Pokud Rekonstrukce potvrdí termín, uvidíme se zase 19. června.

A ještě, než přejdu na další téma, mám pro všechny hejtry jedno P.S.:

Pana státního zástupce Pavla Zemana jsem mohl vyměnit už dávno, kdybych to měl v úmyslu. Neudělal jsem to. Já jedu podle pravidel. Pracujeme jako normálně a schvalujeme zákony prospěšné pro naši zemi.

A teď téma, které trápí mnohem víc lidí, a které řešíme od našeho vstupu do vlády.

Jo. Exekuce.

Já a náš expert na práva spotřebitelů Patrik Nacher jsme se potkali se zástupci exekutorů, abychom probrali náš plán, jak celý systém dál polidštit. O našich dosavadních opatřeních, kterými bojujeme za práva lidí, jsem vám napsal už plno hlášení. Kdybych to měl teď a tady zopakovat, tak nepíšu o ničem jiném. Takže to dávám pro připomenutí do komentáře.

Ať si to přečtou hlavně ti, kteří nás obviňují, že někomu bereme náměty. My na rozdíl od nich pro lidi makáme, nemluvíme o tom.

Děláme všechno proto, aby někteří exekutoři přestali mít pokušení brát svoji práci jako tvrdý byznys. Takovým musíme jasně vymezit hranice a vrátit je do reality, že jejich úkolem je pouze vykonávat spravedlnost. Efektivně, ale lidsky.

Takže zavádíme princip tzv. sněhulák, který řeší vícečetné exekuce. Nešťastníci, kteří na sebe nabalují další a další exekuce budou komunikovat s jedním jím přiděleným exekutorem, který řešil tu první exekuci, ne že třeba pět exekucí vymáhá pět různých exekutorů, kteří na tom společně s právnickými kancelářemi vydělávají. Náš cíl je uspokojit věřitele, ale zbytečně nezruinovat dlužníky.

S prezidentem exekutorské komory a dalšími zástupci jednáme o dalším principu. Takzvané teritorialitě. To znamená, že každý exekutor bude moct působit pouze ve svém regionu, a ne že se bude předhánět s ostatními exekutory a snažit se na sebe nabalit co nejvíc “kšeftů.” Tím odstraníme i nebezpečí korupce, kdy se mezi sebou podmazávají exekutoři a právní kanceláře. A člověk, který do exekuce spadl, konečně přestane honit exekutora po celé republice v zoufalé snaze ukončit šílený kolotoč penále, na kterém doteď exekutoři rádi vydělávají.

Výhod teritoriality je spousta, včetně snížení počtu zbytečných exekucí a snadnějšího dohledu soudu nad exekutorem. Na druhou stranu ale odmítáme návrh, který myslí akorát na dlužníky, ale ne na práva věřitelů. Může se totiž stát, že dlužníkovi je přidělený exekutor, který z nějakého důvodu nekoná. A pak je věřitel nahraný. Musí být nějaká možnost, aby případ převzal jiný exekutor, ne aby případ blokoval někdo, kdo je určený jen na základě místa bydliště.

Sněhulák a teritorialita jsou dva principy, které jsou v jádru správné, musíme z nich ale vytáhnout to nejlepší, správně je propojit a udělat takový zákon, který zabrání vykořisťování dlužníků a zároveň ochrání věřitele. Ministerstvo spravedlnosti na něm maká.

Viděli jste video z oslav 75. výročí Dne D neboli Operace Overlord? Vydali jsme ho včera. V anglickém přístavu Portsmouth jsme si připomněli tuhle masivní akci, kterou začalo osvobozování Evropy za druhé světové války a které se zúčastnili i naši letci. V československých perutích Royal Air Force jich sloužilo 2500 a hráli klíčovou roli i v Bitvě o Británii, 500 z nich bohužel za svobodu a demokracii padlo.

Během oslav byla sice zima a vítr, ale i tak to byl úžasný zážitek. Vojenská přehlídka, akrobati z Red Arrows, příběhy lidí, kteří se operace zúčastnili. Ceremoniálu se zúčastnilo i několik válečných veteránů a britská královna Alžběta II. Mimochodem, její 93. narozeniny jsme v pondělí slavili na britské ambasádě.

Měl jsem i možnost si popovídat s americkým prezidentem Donaldem Trumpem. O tom jsem vám psal už v týdnu. Dál jsem mluvil s kanadským premiérem Justinem Trudeau, německou kancléřkou Angelou Merkelovou nebo francouzským prezidentem Emmanuelem Macronem. Dále tam byli premiéři Polska, Beneluxu, Austrálie a Nového Zélandu. Slovensko zastupoval místopředseda vlády. Byl jsem velice hrdý na naši historii, na to, že naši letci se zúčastnili této klíčové operace proti nacistickému Německu a následně poražení hitlerovského fašismu.

Hlavní téma neformálních hovorů s premiéry bylo obsazení postů po evropských volbách. Všichni jsme podepsali společnou deklaraci stvrzující naši zodpovědnost, aby se hrůzy druhé světové války nikdy neopakovaly. Pak jsem ještě navštívil hřbitov v Chichesteru, kde jsem uctil památku obětí války a položil věnec k hrobům sedmi československých letců.

A teď velká gratulace Aleně Schillerové. Časopis Forbes Česko ji vyhlásil 3. nejvlivnější ženou Česka. Už podruhé. Moc si jí za její práci vážím. Děkuju Vám, paní ministryně. Moc si vážím Vaší práce a obdivuju Váš klid při mediálních vystoupeních a projevech ve sněmovně, mám se od Vás co učit. Nejde jen o to, že dohlížíte na rozpočet naší země 1,6 bilionu korun, ale neustále pracujete na tom, aby se naše finance zlepšily.

Paní ministryně udělala druhý nejlepší výsledek státního rozpočtu v novodobých dějinách, když se jí minulý rok podařilo dosáhnout přebytek 2,9 miliardy korun.

Máme jedny z nejlepších veřejných financí v Evropě, co se týče přebytku i snižování státního dluhu. Alena Schillerová dotáhla EET a protlačila ji navzdory nesmyslným obstrukcím a podrazům opozice sněmovnou. Připravila spoustu důležitých zákonů, které usnadňují lidem každodenní život. Třeba směnárenskou novelu. Dotáhla řešení hazardu, takže jsme se s konečnou platností zbavili nálepky kasino Evropy.

Alena Schillerová připravila celkový balíček o daních, digitální daň, o které Bloomberg napsal, že Češi ukázali světu, jak zdanit internetové giganty. Připravuje projekt Moje daně, díky kterému si každý vyplní daňové přiznání z pohodlí obýváku. K tomu už má hotovou legislativu a teď se řeší IT. Usnadňuje život podnikatelům tím, že jim třeba snižuje úroky z prodlení, nebo že se bude vracet nesporná část nadměrného odpočtu a zjednoduší se kontrolní postupy a odstraní byrokracie.

A hlavně připravuje paušální daň, která bude znamenat revoluční zjednodušení pro živnostníky. Kdo se pro ni rozhodne, nebude už podávat daňové přiznání, ale bude platit každý měsíc najednou sociální, zdravotní a daň, a nikdy ho nebude otravovat kontrola. Díky Aleně máme i novelu zákona o místních poplatcích, která řeší Airbnb a další poskytovatele sdílené ekonomiky. S Uber jsme podepsali memorandum, ve kterém se zavázali, že budou mít dobrovolně EET a budou poskytovat data finanční správě, aby byli kontrolovatelní.

Paní ministryně taky čistí státní úřady od černých duší neboli neobsazených pracovních míst, na které ale chodí ze státního rozpočtu peníze. Začala s tím vloni a letos poslala do legislativního procesu novelu rozpočtových pravidel, kde bude zakotveno vázání peněz až na obsazení místa jednou pro vždy. Příští rok zruší 5700 černých duší a použité peníze použijeme na zvýšení platů skutečných pracovníků. Třeba učitelů nebo policistů.

No prostě, mohl bych mluvit o tom, jak Alena Schillerová maká, klidně celé tohle hlášení. Tak už toho radši nechám.

Gratuluju i Tünde Bartha, šéfce kabinetu pověřené řízením Úřadu vlády, které věnoval Forbes monumentální dvoustranu. Tünde je moje pravá ruka a trávíme spolu skoro celý pracovní den. Už čtyři roky. Takže pokud chcete vidět, jak to u nás vypadá a jaké je to se mnou dělat ve všední dny i o víkendech, určitě si Forbes kupte. Už jen to, že Tünde se mnou dokáže držet krok a ještě ji zbývá energie se se mnou hádat, vám napoví, jak je to ostrá ženská. A moc se jí omlouvám, protože když něco nefunguje, jsem na ní zlej Ale mám ji rád a ona ví, že jsem z jiné planety.

Mimochodem, v té rubrice Power Room, kde o Tünde píšou, ukazuje Forbes vždycky luxusní kanceláře důležitých lidí. Tünde má malou kancelářičku, ve které je málokdy. Většinu času sedí hned vedle mě na sekretariátu nebo na schůzkách.

Pojďme dál. Tenhle týden byl pro mě velký zážitek setkání s ministryní zahraničí a státní tajemnicí Myanmaru paní Aun Schan Su Ťij. U nich to de facto znamená pozici premiérky. Paní Su Ťij je světová celebrita. V roce 1991 dostala na návrh Václava Havla Nobelovu cenu míru. Její osud vzbuzuje velký respekt a musím říct, že na mě její noblesa velmi zapůsobila. Je v úžasné formě, jedná pohotově, vtipně a je vidět, že má Českou republiku moc ráda.

Přijal jsem jí a její vládní činitele s vicepremiérem Karlem Havlíčkem ve Strakově akademii a projednali jsme řadu oblastí spolupráce. S velkým zaujetím mluvila o kvalitě našeho vzdělávacího systému, pochválila naší inovační strategii The Country For The Future a nabídla podporu našich podnikatelů v jejich víc jak padesátimilionové zemi. Na místě jsme se dohodli, že na podzim vypravíme do Myanmaru velkou podnikatelskou delegaci, osobně udělám maximum, abych se taky zúčastnil. Druhý den jsme představili paní Su Ťij i našim podnikatelům, se kterými jsme uspořádali v nabitém velkém sále Ministerstva zahraničí byznys konferenci.

Týden jsem měl tak narvaný, že jsem nakonec nestačil dorazit na Setkání lídrů průmyslu a exportu do Betlémské kaple. Mrzí mě to, chtěli jsme tam s ministrem Havlíčkem představit první vizi nové hospodářské strategie České republiky, která by nás měla posunout do roku 2030 mezi světovou elitu. Karel Havlíček to vzal nakonec za nás oba a podle ohlasů to vypadá, že těch několik set kapitánů českého byznysu, kteří se akce zúčastnili, jsou z naší hospodářské vize nadšení.

Takže se pouštíme do dalšího velkého díla a po mezinárodním úspěchu české inovační strategie budeme v dalších měsících připravovat konkrétní kroky, které budou muset naše ministerstva v dalších deseti letech udělat, abychom se dostali tam, kam jsme kdysi patřili. Mezi hospodářské lídry.

Jsme automobilová velmoc. Nejenže automobilový sektor tvoří čtvrtinu našeho průmyslu, ale ve výrobě aut na hlavu jsme světová jednička. Bylo mi proto velkou ctí, že jsem mohl ve Španělském sále vystoupit na slavnostním galavečeru třiceti let Sdružení automobilového průmyslu.

Sešli se tu všichni nejvýznamnější činitelé z české automobilové branže, potkal jsme se i s lidmi, které jsem řadu let neviděl, byl to parádní večer, s řadou zahraničních hostů a já byl hrdý, když jsem viděl, jaký respekt naši manažeři v této branži ve světě mají.

I když jsem byl ve svém projevu pozitivní, protože ekonomická výkonnost tohoto odvětví je mimořádně dobrá, neodpustil jsem si pochyby vůči plánům evropských automobilových producentů. Pod ekologickým nátlakem začínáme být podle mě až příliš nadšení elektrickými auty. I já jim sice fandím, ale varuji před dopady, které zatím nikdo neumí přesně změřit. Nestaneme se závislými na bateriích z Číny? Nezničíme si nejsilnější pilíř našeho průmyslu? Nebudeme pouhou montovnou asijských dodavatelů? Domýšlí Evropa, jak budeme skladovat baterie? A zvládneme všechno ve vazbě na naše energetické zdroje elektřiny? Je tam prostě celá řada otázek, a proto budeme s místopředsedou vlády Havlíčkem v této oblasti velmi aktivní, budeme se potkávat se všemi klíčovými firmami a budeme chtít slyšet, jak se nové trendy dotknou pracovního trhu, naší průmyslové nezávislosti a naší přidané hodnoty.

Tenhle týden byla i konference Soukromé financování veřejné infrastruktury. To je velké téma, však už to znáte z mých předchozích hlášení. Hledáme co nejvíc zdrojů a způsobů, jak financovat opravy a stavby dálnic, silnic, obchvatů. Přišlo asi 70 zástupců veřejné i soukromé sféry. Karel Havlíček a ministryně pro místní rozvoj paní Klára Dostálová představili aktuální informace ze zmapovaných investic v Národním investičním plánu.

Evropská komise vydává pravidelné zprávy o jednotlivých zemích, ve kterých píše, co je potřeba zlepšovat. A poprvé v historii tenhle její Country report o České republice neobsahoval to, čemu se říká “negativní priority” neboli upozornění na věci, které se z rozpočtu EU nebudou financovat. NAOPAK nás Komise pochválila za konkrétní projekty, třeba místní komunikace nebo infrastrukturu pro seniory.

Dál jsme se na konferenci bavili o důležitosti využití PPP projektů, tedy spolupráci státu a soukromníků při výstavbě veřejné infrastruktury v Česku, protože jak bohatneme, musíme se smiřovat s tím, že bude dostávat míň peněz z EU.

Mimo jiné i proto řešíme Národní rozvojový fond. A proto pořád opakuju, že je potřeba, abychom měli svobodu si určit, na co peníze z Evropské unie můžeme použít. Nejen my jako vláda, ale i kraje, města a obce. Národní investiční plán je v tom klíčový.

Mezi největší potřeby krajů patří investice do silnic a obchvatů, zdravotní péče, vzdělání a kultury. Na menších městech jsou zase důležité projekty na zlepšení životního prostředí. Mapování jejich potřeb nám pomůže k co nejpřesnějšímu zacílení investic v rámci budoucího programového období. Bavili jsme se i o změnách zákonů a digitalizaci, díky kterým se urychlí stavební řízení.

Doma ve sněmovně se to zase mlelo. A tentokrát jsem si interpelace opravdu užil. Bylo jasné, že humbuk kolem takzvaného auditu opozice nepropásne a je to pro ně šance, jak dál podněcovat nenávist a šířit lži. Proto jsem hned v úterý na začátku jednání vystoupil se svým projevem. Pokud jste ho neviděli, můžete kouknout na video, je v komentáři.

Následující den bylo zase divadlo na jiné téma. Pokračovali jsme v projednávání EET, respektive dalších stovek pozměňovacích návrhů opozice. Museli jsme je, jak vyžaduje Jednací řád Poslanecké sněmovny, bod po bodu vyslechnout a pak o nich hlasovat, ale aspoň se tím přiblížilo schválení tohoto extrémně důležitého zákona. Píšu vám o něm už několikátý týden, tak se nebudu opakovat.

Není to jen rozšíření EET na další profese, ale i vyjmutí povinnosti evidovat on-line pro nejmenší podnikatele a zároveň tenhle zákon snižuje DPH u služeb s vysokým podílem lidské práce, jako jsou kadeřnice, opraváři deštníků, obuvi a podobně. A taky podporuje restaurace a hospůdky, kterým snižujeme DPH na točené pivo. DPH klesne u celé řady dalších služeb, včetně stravovacích, i na vodné a stočné z 15 na 10 procent.

A v pátek…

KONEČNĚ!

… podařilo se EET schválit. Prošlo to sněmovnou. Jasně, ještě to půjde do Senátu, kde mají opoziční strany většinu, a čekám, že nám to vrátí. Budeme je muset přehlasovat a teprve pak půjde zákon k podpisu prezidentu Miloši Zemanovi. Třetí a čtvrtá vlna EET tak začne platit nejdřív na jaře 2020.

Souhlasím s Alenou Schillerovou, že EET se stala součástí české ekonomiky a nikdo už ji nezruší. Tím jsem si jistý. Byl to krok správným směrem, narovnáváme díky ní podnikatelské prostředí, vybíráme víc na daních a poslední průzkum veřejného mínění dokonce říká, že evidenci podporuje 68 procent obyvatel naší země. Nemůžeme ale zůstat na půl cesty. To říkají i samy podnikatelské svazy a komory, stejně jako podnikatelé.

A ještě hrozně důležitá zpráva. Našli jsme řešení nedostatku peněz v sociálních službách. Krajům pošleme další 2,5 miliardy, z toho 1 miliarda půjde na rostoucí platy pracovníků sociálních služeb a zdravotních sester. Půlmiliardu dá Ministerstvo práce a sociálních věcí ze svých nespotřebovaných výdajů a druhou půlmiliardu dá Ministerstvo financí z vládní rozpočtové rezervy. Další 1,5 miliardy korun na své individuální projekty získají kraje z evropských fondů. Na sociální služby dává naše vláda nejvíc peněz v historii. Přidáváme i na ohrožené děti. Schválně si přečtěte, co o tom píše na Facebooku Alena Schillerová, má tam i graf, dávám do komentáře.

Tak jo, dál.

Přijel za mnou albánský předseda sněmovny pan Gramoz Ruçi. Řekl jsem mu, že může počítat s naší podporou vstupu Albánie do Evropské unie. V červnu budeme na Evropské radě jednat o zahájení přístupových jednání se Severní Makedonií a Albánií a já doufám, že se s šéfy dalších států konečně domluvíme a dáme jim zelenou.

Je pro nás strašně důležité, aby celý západní Balkán patřil do EU. Nejen, že se jim tam díky tomu bude líp žít a nebude hrozit žádná další balkánská válka, ale taky jasně ohraničíme Evropskou unii mořem a snáz se nám budou hlídat její hranice.

A fakt milé setkání bylo s Ondřejem Synkem, trojnásobným olympijským medailistou ve veslování. Kompletně se stará o zrekonstruovanou část loděnice v Brandýse nad Labem, kterou jsme spolu nedávno slavnostně otvírali. Od ministerstva školství dostali 3,6 milionu, další peníze od kraje a města. Ondřej za mnou přijel do Prahy a předal mi podepsaný dres, který vydražím pro nadaci. U toho jsme se bavili, že zkusíme hledat možnosti, jak zrekonstruovat i zbylou část jejich zázemí. Ondřej má v klubu asi 100 dětí, trenéry, sám řeší veškerou administrativu. Je super, že to, co se naučil a díky čemu uspěl, svému klubu a českému sportu vrací.

Ještě tady mám zprávu od našeho ministra dopravy Vladimíra Kremlíka. Hlavně pro Pražáky, ale vlastně všechny, kteří cestují vlakem. Rekonstrukce Negrelliho viaduktu v centru metropole viditelně pokročila do druhé půlky. I přes komplikace platí závazek stavařů, že za rok bude hotovo a po kolejích projede první vlak. Je to o měsíc dřív, než se původně počítalo. Na tuhle unikátní stavbu a technickou památku se můžete podívat v sobotu 21. září, kdy se otevře veřejnosti.

Negrelliho viadukt usnadní a urychlí dopravu z centra hlavního města do Kladna s odbočkou na Letiště Václava Havla. Celá trasa má být hotová do roku 2029. Bude elektrizovaná a povede po dvou kolejích, aby umožnila provoz vlaků, jedoucích od pražského Masarykova nádraží na letiště nebo do Kladna, v desetiminutových intervalech.

Zároveň ve zrekonstruovaných obloucích viaduktu vzniknou kavárny, prostor pro výstavy a nejrůznější podniky. Tuhle dříve dost šedivou oblast Karlína celá oprava pozvedne a zlepší život v téhle pražské čtvrti, která sama o sobě roste v kvalitě života raketovým tempem a my tomu touhle rekonstrukcí taky pomůžeme.

Celý včerejšek jsem strávil společně s ministrem Havlíčkem a Tünde na Slovensku. Bratislava v těchto dnech žije byznysem a mladými lidmi, dokonce i prestižní americký časopis Forbes se tam účastnil několikadenního setkání Globsec 2019. Spousta úžasných akcí, workshopů, setkávání úspěšných světových podnikatelů, vědců nebo novinářů s politiky a zajímavými osobnostmi.

S Karlem Havlíčkem jsme tam přijeli hlavně propagovat Česko jako zemi budoucnosti. Setkali jsme se s několika stovkami startupů, zástupci velkých společností, americkými žurnalisty z nejprestižnějších vydavatelství a samozřejmě i premiérem Peterem Pellegrinim. Pojali jsme naši prezentaci Czech Republic: The Country for the Future hodně prestižně a zpětná vazba byla vřelá. Asi jsem je zaujal, když se se mnou fotili z Izraele, Španělska, Austrálie, USA.

Nesmíme se bát ukazovat naši zem jako sebevědomou ekonomiku. A dobrá zpráva na závěr. Máme šanci uspořádat konferenci Forbes pro startupy v Praze! Domluvili jsme to s šéfem amerického Forbesu Randallem Lanem. V Bratislavě bylo 300 lidí a k nám jich má přijet 600!

A cestou domů jsme se s Tünde zastavili v Rusavě u Zlína na svatební veselici kolegy z kabinetu, kde jsme tancovali a zpívali na Haberu a Elán a domů jsme se vrátili až o půlnoci. Dal jsem patnáct panáků, jinak to nešlo. Honzovi a Markétě přeji šťastný život a hodně zdravých a veselých dětí. Ať se jím daří!

A vy se mějte fajn a přeju vám hodně energie do dalšího týdne. Děkuju, že jste se mnou. Dostal jsem plno podpůrných sms a mailů, abych to nevzdával.Čau lidi, a tentokrát zdravím hlavně Brňáky. O tom, co se u vás stalo, začnu psát za chvíli. Teď ale posílám fotku ze Španělska. Moje dcera tady studuje a dlouho jsem ji neviděl. Byl to jediný víkend v dohledné době, kdy jsem měl čas, tak jsem ji na chviličku zaletěl navštívit. Zároveň sice bylo 2. kolo voleb do Senátu, ale zástupce našeho hnutí v obvodu, kde bydlím, nekandidoval. Klasicky z toho někteří novináři a opoziční politici udělali aféru. Kdo z vás jste volit šli a podpořili naše kandidáty, moc vám za to děkuju ❤️ Sice jsme neobhajovali žádný mandát, ale mohlo to dopadnout určitě líp. Každopádně gratuluju našemu zvolenému Miroslavovi Adámkovi. Rval se jako lev, dal do toho celou energii. Skvělý výkon. Jinak se ale potvrdilo, že senát prostě neumíme. Všechny tradiční politické strany se často spojují a ve druhém kole jdou proti nám. A tím se dostávám k tomu, o čem jsem psal na začátku:

BRNO.

Když vám 54letý zkušený chlap řekne, že takový podraz v životě nezažil, musí to být už fakt něco. Petr Vokřál - primátor města Brna zažil kudlu do zad, která je možná asi jen v politice. Takzvané tradiční demokratické strany se spojily proti našemu vítěznému hnutí. A přidali se k nim i noví a mladí politici, kteří se tradiční manýry naučili víceméně okamžitě.

Řeknu vám na rovinu, jaká je pravda. Myslím, že byste to měli vědět, i když je krutá. Tenhle puč upekla přes noc skupinka kmotrů napojených na ODS. Svým rozhodnutím překvapili dokonce i některé svoje straníky. Vždyť byla jasná dohoda, že vytvoříme širokou koalici hnutí ANO, ODS a dalších stran podle jejich výsledků v jednotlivých městských částech. 

Chyběla hodina do podpisu, když se na kamerách objevili čtyři zástupci poražených stran a řekli, že je všechno jinak. A začaly klasické politické kecy. Je vidět, že paní Markéta Vaňková, budoucí primátorka za ODS, se teprve lhát na kamery učí. Takže třeba, když řekla, že se nemohla Petrovi Vokřálovi dovolat, tak stačilo dát na Facebook fotku z mobilu, na které je vidět, že to byla naopak ona, která mu nebrala v kritické chvíli telefon.

A o co teda v Brně jde? Oficiální verze novopečené koalice proti našemu hnutí je “vůle voličů” - což je teda extrémně vtipný, když nejvíc voličů dalo hlas nám. Ve skutečnosti jim jde o to samé, co vždycky. O vliv a o prachy. Dokonce vám to umím vyčíslit:

ŠEST MILIARD.

Za dobu, co byl Petr Vokřál primátor, připravil masivní rozvoj města. Udělal práci, na kterou nikdo před ním neměl představivost, schopnosti ani kuráž. Bavíme se tady o investicích za šest miliard. Všechny projekty jsou připravené a všechny se dokončí během následujícího volebního období. Sledujte:

Hokejová hala, po které volaly celé generace Brňáků, se začíná projektovat a do roku 2022 mohla být hotová. Atletická hala už je vysoutěžená a měla by se příští rok začít stavět. Na Velkém městském okruhu začalo Ředitelství silnic a dálnic stavět klíčový úsek Žabovřeská a bude do dvou až tří let hotový. Koncertní sál bude hotový do roku 2022, teď se dodělává projekt pro stavební povolení, v příštím roce se soutěží dodavatel. Dál tu je Centrální dům magistrátu. Ten bude znamenat, že Brno jako první město v republice stáhne všechny služby do jedné budovy. Aby to zrychlili, koupili rozestavěný projekt administrativní budovy od developera, takže nejpozději do roku 2022 tu bude všechno přestěhované. A samozřejmě Velodrom. Teď je ve fázi studie a začátkem roku se bude soutěžit dodavatel.

Jasně, že u toho chtějí všichni být, přestřihnout pásku a nechat se vyfotit, když naše hnutí udělalo veškerou práci. Chtějí sklidit ovoce za něco, co by sami nikdy nedali dohromady. A politickým podnikatelům jde samozřejmě o prachy. 

Jak už jsem řekl novinářům, je to megapodraz. Ukázalo se, že politická scéna je pořád rozdělená na hnutí ANO a takzvané tradiční demokratické strany.

A tradiční strany mají své tradiční metody. Bezelstný člověk je proti nim bezmocný. Nechci Petra Vokřála teď nějak urazit, ale on do toho jednání opravdu bezelstně šel. Podali si ruku s ODS, že spolupráce mezi nimi je jasná. Ano tu ruku, o které pak zástupci tradičních demokratických stran natvrdo lhali, že nikdy podaná nebyla. A když se vynořili zástupci KDU-ČSL a pokoutně Petrovi nabídli koalici s nimi, Petr je odmítl. I přesto, že by díky tomu získal většinu v městské radě. Jak ale řekl později: “Pokud si s někým podám ruku, tak to neporuším.” No a dojel na to. 

Když se kmotři rozhodli naše hnutí obejít, přidali se k nim lidovci jako první. Jejich společné vystoupení už jsme všichni viděli. Sám Respekt, který naše hnutí fakt nemusí, o tom napsal: “Budoucí primátorka Markéta Vaňková několikrát lhala, že vítězné hnutí neobejde.”

Mrzí mě to za všechny Brňáky i za Petra. Bylo mu vidět na očích, že nic takového předtím nezažil a že ho to mrzí profesně i lidsky. Ale vím, že se otřepe a půjde dál. Však sám řekl: “Nejsem profesionální politik, vždycky jsem říkal, že politiku dělám, protože chci, aby se v našem městě něco změnilo.”

Víme teď už jistě, že se Brno na další čtyři roky vrací ke starým pořádkům. Kmotři tentokrát vyhráli. Ale budou další volby. A lidi nezapomínají 🇨🇿

Když jsme u toho rozdílu mezi tradičními politiky a manažery, zaujal mě slogan “Všichni chceme lepší Česko, ale jen někteří doopravdy vědí, jak na to.” To byl totiž podtitul konference “Česko, jak jsme na tom?”, kterou pořádal časopis Forbes Česko v Dolních Vítkovicích v Ostravě. A já dostal možnost promluvit hned na úvod a potom debatovat s odborníky.

Na konferenci přijeli zástupci z byznysu, veřejné sféry i vlády, abychom se bavili o vzdělávání, kvalitě života a konkurenceschopnosti naší země ve světě. Řekl jsem několik čísel, která mi přijdou opravdu důležitá. Třeba jen od roku 2014 do roku 2017 se nám zvýšilo HDP o 13 procent. Od roku 2014 jsme vytvořili 366 tisíc nových pracovních míst a teď právě máme nejnižší nezaměstnanost v Evropě. Mezinárodní agentury nás posouvají nahoru v žebříčcích a hodnoceních. Máme vyrovnaný rozpočet a snižujeme zadlužení. Zlepšujeme výběr daní a těží z toho i naše obce a kraje. Třeba v polovině tohoto roku měly na účtech 212 miliard. Nejen obce a kraje, ale i celý náš stát může mohutně investovat do dalšího rozvoje, do zlepšování života lidí. 

Máme se čím chlubit a máme potenciál být zpátky na špičce Evropy.

Často slýchám, proč na tom nejsme ještě líp. No musíme si uvědomit, jaká byla naše startovní pozice. Co dělali ti před námi. Nebo spíš nedělali. Naše menšinová vláda bez důvěry vznikla v prosinci 2017. Takže ani ne před rokem. A tahle vláda, která na jejích výsledcích staví, byla jmenovaná v červnu 2018. Konečně máme vládního zmocněnce pro informační technologie a digitalizaci, který má podporu premiéra, spolupracuje s ministry a systematicky řeší projekt Digitálního Česka. Psal jsem vám už v minulém týdenním hlášení o těch hlavních věcech, na kterých náš Vladimír Dzurilla pracuje. Pokud jste to nezaznamenali, budu rád, když si ho přečtete. Píšu v něm, jak zjednodušíme lidem život od narození dítěte až třeba po založení firmy. Nová pravicová ministryně paní Marta Nováková připravuje opatření na odstranění byrokracie, která dneska trápí a zdržuje lidi, podnikatele a živnostníky. 

A opět jsme u toho, co udělaly vlády před námi. S čím se musíme potýkat. Třeba se systémem IBM, který je na ministerstvu financí od roku 1993 a každý zaměstnanec finanční správy s ním zápasí. Nová soutěž bohužel potrvá tři roky, protože takovou máme legislativu. Nebo OKsystem na ministerstvu práce. Do IT systémů stát nainvestoval 124 miliard a to takovým způsobem, že teď mají softwarové firmy dominantní postavení. Jsme první, kdo to začíná řešit. Třeba právě na ministerstvu financí s projektem Moje daně. Za minulé vlády spíš ministerstva vnitra a financí bojovala, než aby spolupracovala. Ale o tom jsem vám už psal. Mimochodem 22. listopadu k nám přilétá můj přítel a premiér Estonska Jüri Ratas. Den nato pořádáme konferenci o digitalizaci a budeme se ptát na jejich zkušenosti. Vždyť v Estonsku trvá podání daňového přiznání dvě minuty.

Na konferenci Forbesu jsme se bavili hodně dlouho. A řeč přišla i na produktivitu práce. Pořád tady koluje klišé, jak je u nás produktivita nízká. Nikdo přitom nemluví o tom, že se při jejím výpočtu bere do úvahy spousta faktorů včetně mezd a cen výrobků. Takže tvrdit, že naše země, která ročně vyrobí skoro dva miliony aut na nejmodernějších poloautomatizovaných linkách, má třetinovou produktivitu práce oproti západní Evropě, je fakt k velké debatě makroekonomů. Mám k tomu slušnou analýzu.

Máme neskutečně šikovné lidi. A máme špičkový výzkum, vývoj i výrobu. Důkaz, který nejde přehlédnout sjel právě tento týden z výrobní linky. Určitě jste viděli ty fotky, dal jsem jich sem spoustu. Díky novému letadlu L-39NG od AERO Vodochody se vracíme do exkluzivního klubu zemí, které vyrábí vlastní vojenské letouny. Dlouhých 21 let to trvalo od uvedení předchozího modelu L-159. Je určený hlavně na export, ale předpokládám, že ho využije i naše armáda. 

Je skvělé vidět, co náš zbrojní průmysl dokázal navzdory tomu, že ho vlády po revoluci skoro zlikvidovaly. Vracíme se na mezinárodní scénu jako důležitý hráč. Vždyť právě naše Aero Vodochody je historicky největší výrobce lehkých proudových letadel v Evropě a jedním z největších na světě. Z jeho linky sjelo už 6 700 proudových letadel.

Ještě než jejich nejnovější model slavnostně vyjel z hangáru, měl jsem projev a řekl jsem, co všechno podle mě tenhle stroj znamená. Pro naši zemi má jednak průmyslový význam. Je klíčové, že jsme schopní vyvinout a vyrobit vojenské letadlo tady u nás. Na L-39NG je navázaných víc než 40 českých dodavatelů, takže z toho těží celý český letecký průmysl. Přínos je i ekonomický a společenský. Aero díky výrobě a exportu zachová pracovní místa v leteckém odvětví a samozřejmě tady bude platit daně a odvody. 

Stejně důležitý je i politický význam. Vývoz vojenského letadla posiluje dlouhodobé vztahy s odběratelskými zeměmi a zlepší image České republiky v zahraničí. Už teď na premiéru přijeli vojenští představitelé několika států, potvrzení zákazníci a potenciální zájemci a diplomatické delegace.

Já osobně Aero podporuju na mezinárodní úrovni. Už jsem o něm mluvil s rakouským premiérem Sebastianem Kurzem, s maďarským premiérem Viktorem Orbánem a německou kancléřkou Angelou Merkelovou. Chci, pomoct, aby byl projekt celosvětově úspěšný a pomáhali v tom i naši ministři.

Když jsme u těch letadel, byl jsem taky v GE Aviation Czech, pobočce jedné z největších světových firem na letecké motory, která má ambice stát se světovým lídrem v turbovrtulových motorech a vyrábět je má právě u nás v České republice. K nim do Letňan se mnou zajela i paní ministryně Marta Nováková a Alena Schillerová a místopředseda Rady pro výzkum, vývoj a inovace Karel Havlíček, abychom se setkali s prezidentem a šéfem GE Aviation Davidem L. Joycem.

Tady v areálu Letov vyrábí GE motory do letadel a zároveň tu probíhá velký výzkumný projekt mezi GE a Českým vysokým učením technickým. Vláda na projekt v minulosti uvolnila návratnou finanční výpomoc pro ČVUT až do limitu skoro dvě miliardy korun. Výsledkem má být zavedení nového studijního oboru fakulty strojní se zaměřením na letecké a kosmické konstrukce a technologie a vybudování Centra pokročilých leteckých technologií. 

Je skvělé, že se naše univerzita pouští s nejlepšími světovými společnostmi do ambiciózních projektů, ale finančně je projekt velké fiasko. ČVUT podcenila finanční řízení, nepracovalo se s rizikovými scénáři, chybějí předpokládané zdroje z EU a navíc jsou tam vícenáklady za 400 milionů korun. Abych to zkrátil, pokud resort průmyslu neprodlouží čerpání půjčky, jde fakulta strojní do insolvence, protože v projektu je díra skoro 1,5 miliardy korun…

Okamžitě jsem proto zmocnil ministryni Novákovou a místopředsedu vládní Rady pro výzkum Havlíčka k jednání, chci vědět proč to nastalo a jaké máme varianty řešení. Přiznám se, že už mi s ČVUT dochází trpělivost. Nejdřív skandál s odměnami, kdy se zjistilo, že tam vedoucí činitelé mohou brát 5,5 milionů korun ročně, poté skoro destrukce ústavu kybernetiky a robotiky. O tom jsem vám mimochodem psal minulý týden. A teď další problém na naší největší technické univerzitě.

Každopádně podporujeme firmy, které u nás chtějí skutečně investovat. A tím nemyslím jen postavit továrnu, ale investovat do našich lidí, do jejich vzdělání, do vědy, výzkumu. Ne jako to dělaly minulé vlády, že zahraničním firmám dávaly štědré pobídky, výhody, daňové prázdniny. I díky tomu jsme dostali tu přezdívku Montovna Evropy. Naše vláda nastavila nový kurz. Bavil jsem se o tom s redaktory Newsweeku. 

Časopis, který vychází ve 150 zemích světa, dělá speciál “Coutry Reports.” V něm představují jednotlivé země potenciálním investorům. Paní Martyna Mener a pan Manuel de la Serna si za mnou přijeli povídat o Česku. A prý mě uvést jako příklad byznysmena, který se rozhodl jít do politiky. Ještě před začátkem rozhovoru mi říká Mauel, že to vypadá, že mám dneska nabitý program. Upřesnil jsem mu, že mám celý život nabitý program. Jak víte sami z mých reportů. 

Vzali jsme to zeširoka. Od začátku mého podnikání přes ten osudový večer, kdy jsem viděl Klause v televizi, jak říká, že v Česku není korupce, až po dnešní dny, naši ekonomiku, Evropskou unii, migraci. Ukázal jsem jim svou knížku, aby viděli, že naše země má vizi, kterou se snažím systematicky naplnit.

Hlavní téma celého rozhovoru byly důvody, proč by měli investoři chodit do naší země. Stejným způsobem vedli rozhovor předtím třeba v Japonsku. Myslím, že se mi podařilo Českou republiku odprezentovat důstojně a vyvrátit mýty, které i za hranicemi šíří naši aktivističtí novináři. Hlavně ten, že jsme montovna ovládaná komunistickou vládou. Na konci říká pan redaktor: “Upřímně, mluvil jsem s mnoha veřejnými osobami a vy mi připadáte hrozně přímočarý, nezníte vůbec jako politik.” Snad to je pozitivní.

Když jsme u těch mýtů, našeho ministra dopravy Dana Ťoka už přestaly bavit ty hoaxy, že nestavíme silnice a sepsal reálná čísla. Právě teď budujeme 110 kilometrů dálnic a 67 kilometrů silnic I. třídy. Třeba na jihočeské části dálnice D3 se pracuje na 19 kilometrech a přidá se k nim dalších 20 kilometrů obchvatu Českých Budějovic. Pokračuje taky D11 z Hradce Králové směrem na Polsko. Na D6 se pracuje po délce 14,6 kilometrů. Jen minulý týden jsme zahajovali dalších pět staveb. Takže pokud vám soused nebo kámoš v hospodě pořád předhazuje, že naše vláda nic nestaví, můžete mu hned v mobilu ukázat mapu, kterou dávám do komentářů.

Kolegové na mě tlačí, že mám zkusit být stručnější. Prý 4 strany reportu je na neděli víc než dost. Takže odsud to vezmu už ve zkratce.

Měli jsme už devatenácté jednání Rady vlády pro koordinaci boje s korupcí. Navštívil mě ministerský předseda Saska–Anhaltska Reiner Haseloff a jednali jsme o hospodářské spolupráci. Na vládě jsme schválili novelu zákona o léčivech, který nově umožní lékařům sdílet lékové záznamy pacientů a lékařům, lékárnám a dalším oprávněným subjektům do této databáze nahlížet. Měli jsme Vládní výbor pro zdravotně postižené. Jednal jsem s velvyslanci zemí Evropské unie a kandidátských zemí. Zúčastnil jsem se Dne podnikatelů v pražském hotelu Ambassador a se mnou ministryně průmyslu a obchodu Marta Nováková a ministryně práce a sociálních věcí Jana Maláčová. Mluvili jsme hlavně o digitalizaci a zjednodušení podnikání. Jednal jsem se zástupci BMW a CzechInvest. Ve sněmovně jsme měli Výbor pro evropské záležitosti.

Dneska večer se vracím od dcery domů a zítra letím do Polska. Ve Varšavě jednám s polským premiérem Mateuszem Morawieckim a navštívím sídlo agentury Frontex. Psal jsem vám už několik hlášení nazpátek, že se chci seznámit s tím, jak naše evropská pohraniční a pobřežní stráž vlastně funguje. Budu taky mluvit s našimi českými experty, kteří ve Frontexu působí. Jejich názor je pro mě nesmírně důležitý.

Mějte se moc hezky a užijte si zbytek víkendu 😎Čau lidi, co se to děje? Nechápu to, čtu to znova a znova. Prasklá žilka, Tim Cook, boj s tukem, páreček pávů jako svatební dar, fórky o Spasiteli, Vůdci, plnění plánu, žena za zády, věci do beden, Bill Gates, rošťák Tango, dárek pro Donalda Trumpa, s Ellou ze svahu, Vincentka, Masaryk, kalorická katastrofa, jedno dvě pivka, zhubnul jsem 9 kilo, ještě dejchám, sorry jako.
 
Ne nezbláznil jsem se, tohle všechno, a ještě mnohem víc jste ode mě četli v týdenních hlášeních, které dělám každou neděli. Někdy i v sobotu, to je pravda. Někteří z vás je čtou od úplného začátku a já si toho hrozně cením. A samozřejmě každého, kdo mě sleduje.
 
A teď si poslechněte, co se stalo. Měl jsem mžik a říkám kolegovi, ať zkusí spočítat, kolik jsme těch týdenních hlášení už udělali. Tak si představte, že jsem měl dobrou intuici. Prý už jich bylo 99. To znamená, že to píšu už dva roky a vy právě čtete hlášení s číslem 100! Ty brďo! Doufám teda, že to kolega dobře spočítal, jinak… víte co ☠️
 
Tak a teď to hlášení číslo 100.
 
Klima. Některé z vás tohle téma zajímá úplně nejvíc ze všeho. Aspoň podle komentářů, které jsem si před časem četl. Když naše země odmítla podepsat uhlíkovou neutralitu do roku 2050, strhl se hrozný řev. Nejvíc mě mrzí, jak brutálně někteří komentátoři překroutili moje výroky, i když jsem naprosto střízlivou analýzu napsal sem na Facebook. Byla fakt obšírná a dokonce bych řek, že i na moje poměry dlouhá, tak se jim to asi nechtělo číst a přemýšlet nad ní.
Tu pasáž nemůžete přehlédnout, začíná slovy “KLIMATICKÝ ARMAGEDDON!”
 
Těm, kteří vytrhli z mého projevu o klimatu pár vět, aby pak měli v novinách šťavnaté titulky, vzkazuju: Stojím si za vším, co jsem řekl. Nejen proto, že to mám podložené fakty a čísly, ale taky proto, že mnou řízená vláda reálně maká na lepším životním prostředí a pomáhá lidem.
 
Všechny koncepční vládní materiály týkající se změny klimatu a přípravy naší země na něj, včetně tisíců konkrétních projektů vznikly až po roce 2014, když na Ministerstvo životního prostředí přišel náš Richard Brabec. Do té doby nikdo nic nedělal!
 
Příští týden spolu jedeme na tři dny do terénu a já vám pak napíšu, jaké projekty pro lidi máme nachystané v rámci adaptace na klimatickou změnu. Hlavně boj se suchem.
 
A tenhle týden jsme se spolu s ministrem Brabcem potkali s panem Janem Rovenským z Greenpeace Česká republika a Jiřím Koželouhem z Hnutí DUHA - Přátelé Země Česká republika. Mluvili jsme hlavně o klimatické změně, uhlí, uhlíkové neutralitě i elektromobilitě.
 
Je jasné, že nemůžeme mít na všechno stejný názor. Že ale musíme mít jasnou představu, jak bude pokračovat další snižování spotřeby fosilních paliv, hlavně uhlí, v tom se stoprocentně shodnem.
 
Věděli jste, že pouhé dvě uhelné elektrárny v Česku mají dohromady skoro stejnou produkci CO2 jako úplně všechny osobní auta, která jezdí na našich silnicích? Neuvěřitelné, že? Dvě elektrárny versus 5,5 milionů aut. Takže nám je jasné, kde máme rezervy.
 
Richard Brabec a ministr průmyslu a obchodu Karel Havlíček už založili expertní uhelnou komisi, která se ještě do konce léta poprvé sejde a začne řešit, kdy a za jakých podmínek v Česku skončí Doba uhelná.
 
Na druhé straně chceme udržet energetickou soběstačnost a bezpečnost a taky samozřejmě únosnou cenu energií pro všechny lidi. A tomu bude odpovídat plán na další odstavování uhelných bloků elektráren.
 
Prostě, snižujeme a budeme i dál snižovat naše emise uhlíku. Jak už jsem několikrát potvrdil, plníme závazky z Pařížské dohody i klimaticko-energetického balíčku Evropské unie.
 
A máme i plán, jak snížit emise uhlíku dokonce o 80 % do roku 2050. I když to nebude vůbec jednoduché a bude to znamenat doslova revoluci ve spoustě oblastí našeho života.
 
Jo a mimochodem, pánové z Greenpeace a Hnutí Duha nás pochválili za skvělý program Nová zelená úsporám. O něm jsem vám toho tady napsal už plno.
 
To, čemu se říká, uhlíková neutralita v roce 2050, je teď oblíbené téma. My jako vláda ale nechceme žonglovat procenty a čísly. Naopak považujeme za samozřejmé a odpovědné vůči lidem vysvětlit, co všechno se v jejich životech bude muset změnit, abychom uhlíkové neutrality dosáhli. A je snad jasné, že pro tak průmyslovou zemi, jako jsme my, to bude daleko složitější než třeba pro Lucembursko nebo Dánsko.
 
A když už jsme u toho klimatu, tak jsme se společně s Richardem Brabcem ještě potkali s klimatologem Radimem Tolaszem, který zastupuje naši zemi v mezinárodním klimatickém panelu IPCC. Bylo to fakt zajímavé povídání. Pan Tolasz vyprávěl o tom, proč vlastně dochází k současnému oteplování planety a jaké můžou být další dopady na svět i konkrétně na naši zemi.
 
Pokud by nás chtěl někdo obviňovat, že jsme popírači klimatické změny, tak je úplně mimo. Vždyť třeba právě Richard Brabec je vzděláním geolog a dokáže naprosto jasně a jednoduše vysvětlit, proč se na současném oteplování planety s vysokou pravděpodobností podílí lidská činnost.
 
V dějinách Země se uhlík desítky milionů let postupně ukládal do rostlin, ze kterých následně vznikla obrovská ložiska uhlí. Podobně vznikala i ložiska ropy. No a většinu toho uhlíku v podobě skleníkových plynů pak lidstvo spalováním fosilních paliv během pouhých 200 let zase vrátilo do ovzduší. Stovky miliard tun! 
 
S panem Tolaszem jsme se shodli, že musíme především pokračovat ve snižování spotřeby fosilních paliv, ale taky, že svět nemá šanci klimatickou změnu zastavit nebo aspoň zpomalit bez spolupráce VŠECH producentů skleníkových plynů, hlavně těch velkých, jako jsou USA, Čína nebo Indie.
 
Ale tohle jsem už říkal na Evropské radě, psal jsem vám to do hlášení a budu o tom mluvit i na celosvětovém klimatickém summitu, který bude v září v New Yorku.
 
Se snižováním emisí souvisí i naše jaderná ambice. Vybudovat další jaderný blok. Určitě jste to zaznamenali, byly toho plné noviny. Tento týden jsme na vládě udělali důležitý krok a přijali usnesení, které určuje parametry vybudování dalšího jaderného zdroje.
 
Ano, je to tak. O dalším jaderném blok se u nás diskutuje spoustu let. Našemu ministrovi průmyslu a obchodu Karlovi Havlíčkovi stačily dva měsíce ve funkci, aby určil jasnou cestu a nechal si ji schválit vládou.
 
Takže konec spekulací, rozšíření jádra bude v Dukovanech, kde se vybuduje nový zdroj o výkonu 1200 megawattů, investorem bude ČEZ a stát poskytne legislativní garance.
 
Zjednodušeně, reaktor vybuduje dceřiná firma ČEZu, pokud by ale mezi tím došlo ke změně zákonných podmínek a došlo tím k ohrožení ekonomiky nebo bezpečnosti projektu, stát přejímá rizika. Přípravou je pověřen resort ministra Havlíčka spolu s vládním zmocněncem pro jádro Jaroslavem Mílem.
 
Rozhodnutí jít do jádra je odvážné, ale taky nezbytné, a to jak s ohledem na zachování energetické nezávislosti naší země, tak ve vztahu k životnímu prostředí. Jádro je čistý zdroj a pokud chceme dodržet náš plán snižování těžby uhlí, na kterém jsme dnes závislí skoro z POLOVINY nemáme jinou možnost.
 
Ale pozor, jasně, že budeme zároveň podporovat obnovitelné zdroje. Ty se stanou během jedné generace druhým nejvýznamnějším zdrojem, který bude pokrývat až čtvrtinu naší energie. Slunce, voda, vítr, biopaliva…
 
Když říkám podpoříme, myslím tím hlavně menší zdroje. Včetně solárů. Vy víte, že já sám jsem je kritizoval, protože se z nich stal v minulosti obrovský tunel. Ale myšlenka získávat energii s pomocí slunce není vůbec špatná, jen jsme si ji před deseti lety nechali zošklivit. A nedivím se, že je vůči tomu dneska odpor, doplácí na to stát, spotřebitelé i firmy.
 
Takže z toho máme tenhle 1000miliardový tunel tradičních demokratických stran. Tisíc miliard korun zaplatíme za to, že si někteří tradiční politici a kmotři udělali kšeft pro sebe. Umíte si představit, co všechno jsme za to mohli mít?!
 
Chyba ale není v myšlence, ale v tom, že se naše vlády mezi roky 2005-2010 ukázaly jako největší porevoluční energetičtí diletanti. Nejenže neodhadli situaci na trhu, ale ještě se nechali ovlivnit solárními barony.
 
My se proto soustředíme na malé solární zdroje, rodinné domy, malé a střední firmy nebo třeba průmyslové haly, z jejichž střech se můžou díky solárním panelům stát malé výkonné elektrárny. Tohle všechno se bude kombinovat s chytrou energetikou založenou na nejmodernějších technologiích spojených s chodem domácností, firem a úřadů.
 
Ale zpátky k jádru. Bude to dlouhá cesta, řada zájmových skupin na nás bude útočit a budou zpochybňovat úplně všechno, co chceme pro naši zemi udělat. Osobní útoky na ministra Havlíčka začaly už teď. A protože je jasné, že budování jádra bude znamenat útlum jiných zdrojů, můžete si zkusit tipnout, kdo za nimi stojí.
 
My jsme ale připraveni. Nenecháme se ani zastrašit ani nikým koupit. Neděláme populistická rozhodnutí, nepřehazujeme problémy na někdy příště, ať si je vyřeší ti, co přijdou po nás. To asi víte. Stačí si přečíst nějaké z mých sta týdenních hlášení, co jsem už dal sem na Facebook nebo mou knížku “Vize 2035 pro Českou republiku, pro naše děti.” Naší energetickou politikou plníme další slib.
 
A když už jsme u energetiky, ještě jedna zajímavá zpráva. Víte, kolik jsme získali do státního rozpočtu ze státních organizací ČEPRO a MERO podnikajících v ropném průmyslu? Za posledních 5 let to je už 8 miliard korun. A poslední rok dosáhly obě společnosti rekordního zisku.
 
A víte proč?
 
Protože jsou dobře řízené. Hodně jsem se na ně soustředil už jako ministr financí, změnili jsme management, zavedli tvrdá úsporná opatření a firmy dnes patří k nejvíce prosperujícím státním podnikům. S ministrem Havlíčkem jsme se proto potkali s jejich šéfy, Janem Duspěvou a Jaroslavem Kociánem, kteří nám představili další strategii obou firem.
 
Obě společnosti totiž sehrávají důležitou roli, pokud dojde k nepředvídatelným situacím na trhu s ropou. Víte, že jsme společně skoro online sledovali, jak ministerstvo průmyslu vyřeší pozastavené dodávky kontaminované ropy z Ruska před pár týdny. ČEPRO i MERO nám významně pomohly a společně se Státní správou hmotných rezerv jsme tento zatěžkávací test zvládli na jedničku.
 
A jedeme dál. Řešení dětských dluhů a dětských exekucí. Tenhle týden se to konečně ve sněmovně posunulo. Poslanci podpořili návrh novely insolvenčního zákona. A co je vážně neobvyklé, zvedlo pro ni ruku všech 175 přítomných poslanců. Roky to nešlo. Je to jedna ze spousty věcí, které se pohnuly až s naší vládou. Jako třeba zlepšení postavení spotřebitelů vůči operátorům, řešení situace předlužených lidí a celkově toho marasmu okolo exekucí, který jsme zdědili od minulých vlád.
 
Teď se ale se mnou pojďte podívat na to, jak konkrétně řešíme ty dětské dluhy a exekuce. V našem hnutí je tahounem tohoto tématu pan poslanec Patrik Nacher a to dlouhodobě. I díky jeho práci se podařilo schválit novelu insolvenčního zákona ve zrychleném projednání, to znamená jedním hlasováním.
 
Díky téhle novele se budou moct lidi, kterým dluhy vznikly ze dvou třetin do jejich osmnácti let, oddlužit do tří let.
 
Jinak řečeno, tito mladí lidé budou zařazení do skupiny zvlášť zranitelných osob, kterými jsou od 1. června 2019 senioři a lidé se zdravotním postižením. Na ty insolvenční zákon nově myslí v tom smyslu, že jim umožňuje se oddlužit ve zkrácené době 3 let a to bez splnění určitého procenta splácené částky.
 
Má to ale samozřejmě podmínku, aby novelu nezneužívali chytrolíni. Musí být evidentní poctivý záměr dlužníka, který musí vyvinout maximální úsilí dluh splatit. Novela tak navazuje na další kroky, které postupně vedou k řešení letitého problému dětských dlužníků.
 
Chceme prosadit řešení i dalšího problému. Vemte si tuhle situaci, která není vůbec vzácná. Dítě jede načerno a dostane pokutu. Ale kašle na to, ani rodičům to neřekne. A pak, po několika letech, dostane k 18. narozeninám dárek v podobě exekuce na částku několikanásobně vyšší, než jaká byla původní pokuta.
 
Ve sněmovně už čeká novela občanského zákoníku a občanského soudního řádu. Podle ní za peněžité dluhy dětí do 15 let ponesou odpovědnost jejich zákonní zástupci. U těchto sporů mladých lidí ve věku mezi 15 a 18 roky budou u soudu zastoupeni advokátem a soudy nebudou moct rozhodovat pro zmeškání či pro uznání. Logické, řekli byste, ale přitom tomu dnes tak není.
 
Jasně, v odborných právnických kruzích tento návrh způsobil malé pozdvižení, ale zaplať pánbůh za něj. Ministerstvo spravedlnosti mezi tím připravuje svoji vlastní verzi řešení dětských dlužníků do budoucna postavenou na omezení způsobilosti k určitým právním jednáním. Ať už to bude poslanecký návrh, nebo návrh ministerstva, případně kombinace obou dvou, jsem rád, že dvacet let neřešená věc se konečně posune, že se o tom mluví, že na to upozorňujeme, že to řešíme. Ty tisíce dětských exekucí jsou ostuda.
 
No a pak vedle toho, tu máme ještě jeden významný problém, který se taky týká exekucí – jde o stovky tisíc neplatných exekucí. I o tom jsem vám už psal. Jeden opoziční poslanec se do mě tenhle týden pustil, že s tím nic neděláme, tak to jemu i vám všem teď v rychlosti vysvětlím.
 
Nejdřív o co jde. Spousta exekucí by vůbec neměla běžet. Potvrdil to Nejvyšší i Ústavní soud. Už běžící exekuce vydané na základě neplatných rozhodčích nálezů by měly příslušné soudy automaticky zastavovat. Někde se tak sice děje, ale většinou bohužel ne.
 
Jak ale tlačit na nezávislé soudy? Společně s naším poslancem Patrikem Nacherem, jsme připravili několik kroků. Jednak v dubnu napsal ministr spravedlnosti Jan Kněžínek dopis na soudy a popsal jim situaci s neplatnými exekucemi. Připomněl jim, že každý okresní soud má jednoho vyššího soudního úředníka právě pro výkon státního dohledu nad činností soudních exekutorů. No a právě tento úředník může identifikovat exekuce vedené na základě neplatných rozhodčích doložek a soudy je pak můžou zastavovat.
 
A udělali jsme ještě další věc. Na začátku června jsem poslal dopis důležitým veřejným zaměstnavatelům, jako jsou ministerstva, Česká pošta, České dráhy, Armáda ČR nebo třeba Policejní prezidium s prosbou o kontrolu exekučních titulů, na základě kterých tito zaměstnavatelé strhávají svým zaměstnancům srážky z jejich mzdy. Tím můžou ověřit, jestli jejich exekuce nespadají do skupiny neoprávněně vedených a iniciovat jejich zastavování u příslušného exekutora nebo soudu.
 
Jak už již psal, mají to dělat hlavně soudy samotné, kterým jsme už psali. Ale já chci využít všechny možnosti.
 
No a když už vás tady na Facebooku mám, napíšu vám, jak jde zastavit neoprávněná exekuce. Třeba budete vědět o někom, komu se tahle informace může hodit.
 
Takže čtěte pozorně. Dlužník sám si musí zkontrolovat, jestli exekuce, která je vůči němu vedená, nebyla nařízená na základě neplatného rozhodčího nálezu. Ten jde poznat třeba tak, že nález byl vydán rozhodcem, který nebyl uveden přímo v rozhodčí smlouvě a nebo ho nevydal jeden ze tří rozhodčích soudů zřízených na základě zákona.
 
Jsou to tyhle tři:
Rozhodčí soud při Hospodářské komoře ČR a Agrární komoře ČR
Burzovní rozhodčí soud v Praze
Rozhodčí soud při Českomoravské komoditní burze Kladno
 
Úplný základ v těchto případech je, jestli se výběr rozhodce uskutečnil transparentně, což se v mnoha případech prostě nedělo. Konstatoval to i Ústavní i Nejvyšší soud. Jsem rád, že se s rozhodčími doložkami dnes už skoro nepotkáme. Přítrž jim udělala třeba novela zákona o spotřebitelském úvěru, která platí od 1. 12. 2016.
 
Ještě chvilku chci zůstat u tématu spravedlnosti. Tenhle týden jsem si přečetl v Blesku něco, z čeho se mi udělalo vyloženě zle. Byly tam fotky a příběh malé Lucinky, kterou při bobování potrhala v obličeji tibetská doga. Tu měl údajně majitel vypustit z pozemku, aby se vyvenčila. Lucinka si fenu pohladila po hlavě a zádech a v tu chvíli na ni doga zaútočila.
 
Po dvou letech soud řekl, že se jedná jenom o přestupek. Když se podívám na fotky, představím si to fyzické i psychické utrpení. Nejen Lucinky, ale i rodičů. Rozhodnutí soudu je přece už jen z laického pohledu NEUVĚŘITELNÉ!
 
Rodiče se nesmyslné prohry u soudu nezalekli a bojují za spravedlnost pro Lucinku dál. Před rokem podali ústavní stížnost. Doufám, že Ústavní soud o ní rozhodne co nejdřív, protože to musí být pro rodinu opravdu těžké.
 
Chci si o tomhle případu promluvit s ministryní spravedlnosti Marii Benešovou a znát její právní názor. Já jsem taky otec a mám i malé vnučky a je hrozné si něco takového jen představit. No nic, nebudu to rozepisovat. Lucinka a celá rodina mají můj velký obdiv a držím jim strašně palce.
 
Pojďme radši na jiné téma. Aplikace „Pojď do mě“ jede na plné pecky. Určitě ji znáte a videa, jak mi lidi posílají vzkazy přes telefon, jste museli tady na Facebooku vidět. Takhle se ke mně dostal i Ondřej Toman. Mluvil o tom, že u nás žije přes jeden milion lidí s hendikepem, že se tomu hodně věnuje a že přišel na to, jak by se jim dalo tady u nás pomoct. Sám si tím bohužel prošel. Ve škole i při hledání zaměstnání. A nasbíral docela dost postřehů, jak odstranit zbytečné překážky, se kterými se dnes hendikepovaní musí potýkat. A že by se rád se mnou potkal.
 
Hned jsme našli termín. Přizval jsem taky ministra zdravotnictví Adama Vojtěcha, aby si to poslechnul. No, poslouchali jsme oba, pečlivě asi hodinu. Ondřej mluvil o diskriminaci na školách, o zneužívání příspěvku státu na podporu zaměstnávání osob se zdravotním postižením, o fungování úřadů práce. Zajímavé. Byl fakt dobře připravený. Jsem moc rád, že jsem to mohl slyšet od někoho, kdo se s tím v životě opravdu setkal.
 
S Adamem Vojtěchem jsme Ondřeje požádali, ať všechno sepíše a my pak připravíme dopis pro ministryni práce a sociálních věcí, která to má primárně na starost a zkusíme s tím pohnout. Věřím, že se jeho postřehy budou hodit, zrealizují se a my tím zlepšíme život hendikepovaným občanům.
 
Sešel jsem se taky s naší europoslankyní a nově i místopředsedkyní evropského parlamentu Ditou Charanzovou. Určitě pamatujete na moje předchozí hlášení, ve kterém jsem psal o volbě do nejvyšších pozic Unie a co všechno jsme museli vybojovat.
 
Naší delegaci se povedlo obsadit řadu důležitých míst ve výborech. Jsem rád, že se nám zúročila dobře poskládaná kandidátka, že máme odborníky, kteří se dostali na důležitá místa. V pondělí ještě nebylo jisté, jak to všechno dopadne, tak jsme se bavili, co by pro Česko bylo dobré, kde by bylo fajn mít zastoupení. A to se nakonec taky podařilo.
 
S Ditou jsme si vyměnili názory na to, jaké jsou naše další možnosti. Ve středu se bude na zasedání parlamentu ve Štrasburku volit šéfka Komise. No a nemohli jsme se vyhnout ani podrazu paní Šojdrové, která napsala všem kolegům, aby Ditu NEPODPOŘILI při volbě místopředsedkyně Evropského parlamentu. Nepřipomíná vám to něco? Už zase Češi proti Čechům tam, kde mají bojovat společně. Je to brutální ostuda takhle si navzájem škodit. Ale paní Šojdrové to teda moc nevyšlo, jak už jsem vám minule psal, Ditu zvolili europoslanci už v prvním kole.
 
Taky jsem po telefonu poprvé mluvil s kandidátkou na předsedkyni Komise paní Ursulou von der Leyen. Parlament o ní bude hlasovat příští úterý, a já doufám, že to dobře dopadne. Musím říct, že je to velmi příjemná dáma a mám pocit, že si bude umět prosadit svoje. Moc rád jsem slyšel, že chce, aby Komise byla celkově dobře geograficky a genderově vyvážená a opravdu se těším, že hned jak jí Parlament potvrdí, najdeme rychle příležitost se potkat.
 
Pojďme dál. Sněmovna v prvním čtení podpořila náš vládní návrh na zvýšení rodičovského příspěvku z 220.000 na 300.000 korun. Jak víte, budou na něj mít nárok rodiny s dětmi do 4 let, které ještě v lednu 2020 budou příspěvek pobírat.
 
A taky jsme ve sněmovně schválili náš vládní návrh na navýšení důchodů. Takže od příštího roku v průměru o dalších 900 korun měsíčně víc. Platí, co jsem slíbil, průměrný důchod v roce 2021 bude 15.000 korun.
 
Další skvělá věc. Tenhle týden se do Poslanecké sněmovny dostala legislativa, která umožní zavést bankID. Takže pro přístup do Portálu občana a dalších služeb státu už nebudete potřebovat občanku ani datovou schránku. Stačí se přihlásit údaji, které normálně používáte ve vaší bance. Je to velký krok k digitalizaci státní správy a já děkuju našemu vládnímu zmocněnci Vladimíru Dzurillovi, našim poslancům i Bankovní asociaci, bankám a ICT Unii za jejich podporu a práci.
 
Ve sněmovně ale nebyla jen práce, ale taky CIMBÁLOVKA. Naši poslanci Milan Hnilička a Petr Sadovský totiž slavili narozeniny, Petr dokonce padesátku, takže jsme se večer potkali dole na čtyřce a pořádně to oslavili. Moravské víno, muzika, zahrál i poslanec Miloslav Janulík, tentokrát naštěstí ne na stole 🙈 Každopádně bylo to moc fajn, povídali jsme si o tom, kam kdo pojede na dovolenou, ale taky samozřejmě o práci. Třeba o tom, jak se nám podařilo protlačit sněmovnou vznik Národní sportovní agentury, s kterou přišel právě jeden z oslavenců Milan Hnilička.
 
Tybrďo, to jsem se zas rozepsal. Ještě vám chci napsat trochu obšírněji jednu věc a pak už pojedem zkratkou.
 
Byl jsem na egyptském velvyslanectví u příležitosti Národního dne Egyptské arabské republiky. V projevu jsem vyzdvihl naši egyptologii. Naši vědci patří ke světové špičce. Shodou okolností slaví letos Český egyptologický ústav sto let od zahájení egyptologických přednášek na Univerzitě Karlově a šedesát let od svého založení v Egyptě.
 
I díky našim vědcům byla zachráněna spousta památek světového významu. Objevili třeba královské komplexy panovníka Raneferefa a královny matky Chentkaus II. Taky dokumentují památky pomocí 3D skenování, satelitním snímkování, objevili jedny z prvních osídlení raných křesťanů, které zanikly v důsledku klimatické změny. Pracují taky v Súdánu. A co je zajímavé, z archeologie se i díky práci českých egyptologů stává strategický obor analyzující vývoj civilizací.
 
Moc se těším, že práci našich špičkových vědců příští rok představí výstava organizovaná ve spolupráci s Národním muzeem v Praze. Bude věnovaná jejich světovým objevům v Abúsíru a velkoryse ji podpoří naše česká i egyptská vláda. O výstavě jsem mluvil s egyptským prezidentem panem Abd al-Fattáh as-Sísím a doufám, že ji přijde v červnu 2020 slavnostně otevřít.
 
Byl jsem i na recepci francouzského velvyslanectví, fotky jste určitě viděli, slavili jsme nejdůležitější francouzský svátek Le 14 Juillet, Dobytí Bastily a taky jsme si připomněli 100. výročí česko-francouzských diplomatických vztahů. Francie je pro nás moc důležitý partner, v obchodních vztazích, ale máme i spoustu společných kulturních, výzkumných a vzdělávacích projektů, třeba naše české firmy vyrábějí klíčové díly pro raketu Arianne. Spolupracujeme dokonce i v obraně.  Teď společně realizujeme výrobu unikátního obrněného vozidla TITUS, které dokáže ochránit až 12 vojáků nebo policistů před střelbou a výbuchy a pozor, bude jezdit na podvozku TATRA! Armáda ČR vyrobí 62 takových vozidel za 6 mld. Kč.
 
Taky chceme společně s Francií už konečně rozjet stavbu vysokorychlostních vlaků, takové TGV mezi Prahou, Vídní a Berlínem, to je už dlouho můj sen. Naše školy si s francouzskými vyměňují studenty a dokonce i my na Úřadu vlády si občas vyměňujeme úředníky, aby se vzájemně něco naučili. Do budoucna má tahle země pro nás velký potenciál. Takže se musíme pečlivě starat o to, aby všechno fungovalo a aby naše firmy a naši lidi měli vždycky ve Francii dveře otevřené. Já na tom třeba pracuju skoro na každé Evropské radě, kde sedím vedle Emmanuela Macrona, takže k tomu máme spoustu příležitostí.
 
Tak a teď už v heslech. Koukněte jako vždycky, co dala přes týden na Facebook Alena Schillerová. Má tam nálož informací. Třeba o rekonstrukci hotelu Thermal. Karlovy Vary si zaslouží konečně funkční a modernizovanou dominantu města.
 
Potkal jsem se s náměstkem ministerstva zahraničních věcí USA Davidem Halem. Byl jsem na výstavě Nezlomní, kterou mě provedla skvělá Zuzana Brikcius. Kdyby bylo na mně, hned bych ji navrhnul na ministryni kultury. I z téhle akce jsem dal plno fotek, snad vás nalákají, abyste do Obecního domu zašli taky.
 
Mějte se fajn.Čau lidi, jsem pořád ještě v myšlenkách na zádušní mši za Karla Gotta v katedrále svatého Víta, Václava a Vojtěcha. Uvnitř mi přišlo, že je nadpozemské světlo a Karel by byl určitě rád, kdyby to viděl a slyšel rekviem, které mu přichystalo arcibiskupství a Pražský hrad. Jiřinka Bohdalová měla nejdojemnější smuteční projev, který jsem kdy slyšel. Ta úžasně za sebe poskládaná slova. Vyzdvihla schopnost Karla Gotta spojovat lidi. „Svými písničkami sbližoval celé generace a sousedy. A to je na metál.“ 

Je.

A nakonec ten silný osobní vzkaz. „Drž mi tam nahoře místo. Mám pro tebe jeden úžasný židovský fór. Miluji tě, tvoje Bohdalka.“ Byl jsem dojatý, měl jsem slzy na krajíčku, stejně jako když zazněla píseň Už z hor zní zvon.

Po obřadu jsem za Jiřinkou šel, byla tam i s dcerou Simonou Stašovou. Moc jsem jí děkoval a obdivoval jsem jí, jak to zvládla. Že to prostě byla síla. Víte, jedna věc je takový text dát dohromady, mě ale odrovnal i ten její neopakovatelný přednes. Sami jste to určitě cítili po svém. Určitě to v takové chvíli a na takovém místě muselo být pro Jiřinku nesmírně těžké. A ona to zvládla s takovou noblesou a elegancí. Obdivuhodné. 

Děkuju kolegům z Úřadu vlády a hlavně jeho šéfce Tünde Bartha, mé skvělé kolegyni už pár let. Na tuhle neuvěřitelně náročnou organizaci bylo jen 7 dní, ale zvládla to úžasně a děkuju všem těm, kteří s ní spolupracovali a bez kterých by to nezvládla. Arcibiskupství kardinála Dominika Duky, kanceláři Pražského hradu, vedení žofínského paláce, vedení Policie ČR a Prahy a všem policistům, pražskému magistrátu, Červenému kříži, záchranné službě a agentuře AV Media za organizaci rozloučení pro veřejnost v Paláci Žofín.

Tam, jak jste určitě sledovali, se veřejnost s Mistrem opravdu dojemně rozloučila už v pátek. Všechno proběhlo v souladu s přáními rodiny Mistra. Sice jsem na Žofíně nebyl osobně, ale kolegyně mi posílala průběžně fotky a informace, taky jsem se díval na zprávy. Děkuju všem, kdo pomohli. Včetně pohřební služby, která na místě celý den od lidí odebírala květiny, kladla je citlivě na schody pod rakev Karla Gotta a přenášela na stůl. Děkuju taky naší Armádě ČR, která po celý den zajišťovala vedle rakve čestnou stráž. 

A samozřejmě děkuji za ten úžasný přístup lidem, kteří se s Mistrem přišli rozloučit. Někdo čekal trpělivě půl dne a celou chladnou noc, jiní několik hodin, v dlouhém špalíru, který občas šel okolo Národního divadla přes celý most Legií a často i daleko za něj. Ve frontě nebyly konflikty. Všichni si skromně počkali, až na ně dojde řada, aby se s Mistrem mohli v Žofínském paláci osobně rozloučit a položit mu k rakvi věnec nebo kytičku. Úžasné. 

Poprosil jsem kolegyni Tünde, aby požádala policii a vedení paláce Žofín, aby lidem, kteří čekali hodiny ve frontě, nezavírali bránu před nosem. Vyšli nám vstříc a za to jim moc děkuju. Oproti původnímu plánu přijali všechny a nechali je poklonit se Karlu Gottovi až do půlnoci. Potěšilo mě to. Dostalo se tak snad na všechny, kteří dorazili. Proč to píšu? Protože je vidět, že my Češi se dokážeme takhle spojit, spolupracovat, pomáhat si, vycházet si vstříc a nehledat jen spory a konflikty.

Tak jo. Jdem na hlášení.

Už poněkolikáté jsem mluvil se zástupci takzvaného krizového štábu. O něm a o tom, jakou nátlakovou PR akci spustili, jsem vám psal už před několika týdny. Znovu jsem jim zdůraznil, že pojišťovny uvolní na základě mé intervence dodatečných 6 miliard rezerv. Oni ale požadují až 13 miliard. Požádal jsem proto ministra Vojtěcha o setkání se všemi poskytovateli péče, kteří se domluvili na návrhu úhradové vyhlášky. Vždyť to byli oni, kdo jí dali podobu, Ministerstvo zdravotnictví do ní přeneslo jen to, na čem se dohodli. A já to respektuju. 

Po hodinové debatě a souhlasu všech jsme se dohodli, že úhradovou vyhlášku ještě otevřou, abychom do ní zanesli zvýšení platů, které jsme schválili na koalici pro všechny zaměstnance ve veřejné sféře o 1500 korun měsíčně. Ale jiná věc je rozpouštění dalších peněz zdravotních pojišťoven, jak požaduje “krizový štáb.” Musíme být zodpovědní. Už teď do zdravotnictví pumpujeme rekordní peníze, o 35 miliard víc než loni. Je to i největší meziroční navýšení. Když to srovnáte s druhým největším navýšením, tak ten byl mezi lety 2017 a 2018 18 miliard!

“Krizový štáb” pak na svůj Facebook napsal, že jsem je vyhodil z jednání. Vůbec ne, nevyhodil, požádal jsem je, aby odešli, protože nebyli pozvaní. Všichni věděli, že to je jednání jen s poskytovateli zdravotní péče. S paní Dagmar Žitníkovou ze zdravotnických odborů jsem jednal už několikrát, naposledy v úterý. Takže její názory už znám. Chtěl jsem teď slyšet i poskytovatele. Mimochodem na jednání s poskytovateli byli 4 zástupci zároveň členy “krizového štábu.” Paní Ludmila Kučerová a pan Jiří Kabát za domácí péči a pan Eduard Sohlich a Petr Fiala za Asociaci českých a moravských nemocnic. Takže krizový štáb byl nakonec zastoupen víc než dost.

TAKŽE. Do úhradové vyhlášky půjde v příštím roce o 4,9 miliardy navíc! Budeme tak kompenzovat zvýšení platů ve veřejné sféře o 1500 korun. Peníze budou rozdělené proporcionálně mezi všechny segmenty. Celkem s už dohodnutými 6 miliardami je to nárůst o 10,9 miliardy. Páteční jednání s KSČM na to už nemělo žádný vliv. Pouze jsme to zástupcům komunistů vysvětlili, ale jsme rádi, že s tímto postupem vyjádřili souhlas. Předpokládám, že nové znění úhradové vyhlášky bude hotové příští týden. 

Tak, a teď se se mnou pojďte podívat na brněnské výstaviště. Byla tam jedna z nejdůležitějších akcí, kterou tenhle rok naše země zažila, Mezinárodní strojírenský veletrh. Ze všech zemí světa, které v byznysu a technologiích něco znamenají, přijelo 1600 vystavovatelů.

Tahle akce je zároveň největší setkání byznysmenů ve střední Evropě a má obrovskou tradici. V Brně se obchodníci a průmyslníci potkávali už v 19. století, za komunismu byl strojírenský veletrh oknem na západ. Byla to jediná možnost, jak vidět technologický pokrok za železnou oponou. 

A my poprvé v historii dali pod jednu střechu naše ministerstva, státní agentury, banky, celkem 13 státních organizací, které společně vystavovaly pod značkou Czech Republic: The Country For The Future. Nejenže to bylo pohodlnější pro návštěvníky a levnější pro daňové poplatníky, ale hlavně bylo vidět na všech, kdo se přišli podívat, jak jsou z naší prezentace nadšení.

Náš stánek byl narvaný lidmi z celého světa od rána do večera, viděl jsem u zástupců českých firem opravdovou hrdost na naši zemi. Proběhla spousta osobních jednání, workshopů, prezentací a do toho všeho jsme zapojili i několik našich startupů. Prezentovali jsme nejnovější technologie Made in Czech. Umělou inteligenci, 3D, virtuální realitu.

Naše značka Czech Republic: The Country For The Future měla takový mezinárodní ohlas, že ji zavedeme na každém ministerstvu, aby pod ní naši zem reprezentovalo. Ještě nikdy se nestalo, že by tak dobře spolupracoval byznys a stát ve prospěch všech našich občanů.

Já strávil na veletrhu skoro celý den. Snažil jsem se projít co nejvíc stánků. Třeba Microsoft nebo Siemens. Ministr průmyslu a obchodu Karel Havlíček, který je autorem celé vize a značky země pro budoucnost, na veletrhu tři dny v kuse jednal s velkým počtem firem, desítkami zahraničních delegací a prezentoval naší zemi jako technologického lídra.

Na výstavišti jsem taky odhalil sochu Tomáše Garrigua Masaryka, která tam stála v roce 1928, když tehdy pan prezident otvíral Výstavu soudobé kultury. Trvalo 91 let, než se sem socha vrátila. Možná si pamatujete, že ji před rokem právě tady na strojírenském veletrhu vyfrézoval robot. Dával jsem tehdy video, jak ho slavnostně spouštíme s Peterem Pellegrinim. Detaily pak po robotovi zapravil sochař. Úžasná práce. Jsem moc rád, že ji tu máme.

Vystoupil jsem i na sněmu Svazu průmyslu a dopravy, který se konal v rámci veletrhu. Česká republika má skvělá hodnocení v mezinárodních žebříčcích. Stabilita, zaměstnanost, bezpečí, kvalita života, udržitelný rozvoj. O tom vám píšu průběžně. Dokonce, se po mnoha letech stalo to, že vládu chválí samotný Svaz průmyslu a dopravy.

Rekordně do naší země investujeme. V našem návrhu rozpočtu na příští rok počítáme s 88,5 miliardami z národních zdrojů a spolu s evropskými fondy to bude 146,7 miliardy. Je to o 24,4 miliardy víc než letos. A náš Národní rozvojový fond přinese ve spolupráci s bankami a velkými korporacemi v následujících letech dalších 30-40 miliard.

Pomáháme obcím a krajům se školkami, dětskými skupinami, školami, nemocnicemi, silnicemi, sociálními byty… Od roku 2017 investovalo Ministerstvo pro místní rozvoj 98,8 miliardy do 7376 projektů v rámci programu IROP. Už 3892 projektů za 35 miliard je dokončených.

Investujeme do dopravy. Masivně. Za 5 let jsme dali do dopravních staveb 526 miliard. Příští rok bude mít fond dopravní infrastruktury 87,3 miliardy včetně evropských peněz. Chystáme 151 velkých dopravních staveb nad 300 milionů za celkem 218 miliard. Právě teď stavíme 138,1 kilometru nových dálnic a 62,8 kilometru silnic I. tříd a obchvatů měst.

Za provozu rekonstruujeme 60,7 kilometru D1. Nejvytíženější česká dálnice je 15 let za svou životností. Rozpadá se s každým dalším kolem, co po ní přejede. Kdyby ji minulé vlády začaly opravovat včas, mohli jsme mít tři pruhy v každém směru a po celé délce. My celých 160 kilometrů, co jsme zdědili po našich předchůdcích, opravíme a zprovozníme do konce roku 2021. Pokud nám dneska někdo moudře radí, že jsme měli udělat 3 pruhy, tak by si měl uvědomit, že jen vykoupit pozemky a udělat EIA neboli vyhodnocení vlivů na životní prostředí, by trvalo další dlouhá léta. Za tu dobu by se ta dálnice už totálně rozpadla.

Kdo ještě pořád operuje s tím, že jsme loni otevřeli 4 kilometry dálnic, ať se prosím konečně dovzdělá.

Tady krátké školení z historie. V letech 2010 až 2011 přišly masivní škrty v investicích do dopravy, rozpočet klesl o 25 miliard a Nečasova vláda ODS a ministr dopravy Vít Bárta zastavili přípravu staveb. Víte, kdy v téhle zemi naposledy zahájili nějakou novou stavbu? Bylo to v roce 2010 na chomutovské D7. Od té doby se nedělo 5 let nic, dokud jsme nepřišli my. Náš Dan Ťok v roce 2015 začal stavět budějovickou D3. Takže opakuju, a bohužel ne naposled, protože hejtři nepřestanou pořád omílat tu pitomou písničku o čtyřech kilometrech. Dálnice, které nikdo nezačal před námi stavět, nemůžeme otevřít. To je prostě fakt.

MY JSME TI, KDO ZAČALI.

Letos otevřeme 34,2 kilometru úplně nových dálnic.

V roce 2020 zprovozníme 60 kilometrů silnic a dálnic.

Naše vláda je taky první, která začala přispívat krajům na opravy jejich silnic. Dali jsme 4 miliardy a tento rok přidali ještě dalších 19 miliard.

A železnice? Opravili jsme nebo právě teď opravujeme 102 nádraží po celé zemi za 1,2 miliardy. Do roku 2022 na to dáme 8,4 miliardy. Desítky miliard jdou každý rok na modernizaci kolejí, aby po nich mohlo jezdit víc vlaků a rychleji.

Do konce roku 2028 bude jezdit vlak z centra Prahy na letiště, jak jsem vám psal v minulém hlášení. Jsme BOHUŽEL první, kteří začali pracovat na rychlovlacích. V roce 2025 začneme stavět první tratě, kde se bude moct normálně jezdit dvoustovkou. Do 10 let pak budou na některých úsecích jezdit vlaky až 320 kilometrů za hodinu. Hlavně Praha-Brno-Ostrava.

Taky jsme první, kdo rozjel komplet digitalizaci státní správy. Náš vládní zmocněnec koordinuje všechna ministerstva a úřady, aby SPOLEČNĚ vytvořili úřad přístupný z internetu. Prosadili jsme zákon o právu na digitální službu a zákony podporující bankovní identitu. Díky tomu se do Portálu občana bude moct snadno přihlásit 5,5 milionu lidí stejně jako do své banky.

Taky jsme prosadili zákon o digitálně technické mapě, která je nutná ke zrychlení stavebního řízení. Projekt Moje daně od příštího roku zjednoduší podávání daňových přiznání. Současně zadal ministr průmyslu Havlíček svému resortu, aby všechny formuláře, se kterými podnikatel přijde do styku, byly v digitální podobě. A ve stejnou dobu zahájilo Ministerstvo průmyslu a obchodu velkou akci a vypisuje úspěšně programy pro pokrytí internetem každého bílého místa na mapě ČR. Do roku 2023 tak bude internet všude a do roku 2025 bude pokryto 75 procent našeho území dokonce sítí 5G.

Abychom digitalizaci zrychlili, dali jsme dalších 382 milionů, které půjdou hlavně na Portál občana, rozvoj registrů a Czechpointů. Na digitální technickou mapu půjde dalších 150 milionů. Digitalizujeme i zdravotnictví, eHealth, eRecept, eNeschopenka. Propojí lékaře, pacienty a zaměstnavatele.

Země pro budoucnost. Tou budoucností jsou naše děti, takže i vylepšujeme školství. Tenhle školní rok jsme začali testovat předmět Technika, který propojuje praktické dovednosti s novými technologiemi. V příštích letech by se měl vyučovat na všech základních školách, aby se naše děti učily moderní technologie i manuální zručnost.

Na stovkách škol jsme začali zkoušet programy Rozvoj informatického myšlení a taky Rozvoj digitální gramotnosti. IT je potřeba umět využívat ve všech oborech a rozhodně to neznamená jen psaní ve Wordu a sčítání v Excelu. Od října 2018 do února 2019 vyhradilo ministerstvo školství 605 milionů na implementaci digitálního vzdělávání a pokračuje v tom dál. Podporujeme taky duální vzdělávání, to znamená praxe středoškoláků a vysokoškoláků ve firmách, kde se učí technologie přímo v provozu. Legislativní návrh duálu bude do konce roku.

Tahle naše hospodářská politika v podnikatelích vzbuzuje očekávání, jaká tady už dlouho nebyla. Je to pro nás extra motivace, abychom dotáhli věci, jako je rekodifikace stavebního práva, digitalizace státní správy, příprava na jádro, Národní rozvojový fond a plno dalších věcí, o kterých ode mě každý týden čtete. Budu rád, když se kouknete na celý můj projev. Za chvilku dávám sem na Facebook. 

To, jak naše země míří na vrchol, jsem prezentoval taky na Fóru Thirty years of growth neboli Třicet let růstu, které spolupořádal deník Financial Times. Přednášel jsem v angličtině. Ale ne jen o pozitivech. Připomněl jsem, jak předchozí vlády promarnily čas a možnosti během transformace v 90. letech, to, že jsme se nepoučili v ostatních zemích, nebo třeba taky to, že jsme neměli privatizovat naši vodu. Vyzdvihl jsem malé a rodinné podniky a ukázal, jaké jsme udělali reformy od roku 2014, jaké máme šikovné lidi, vědce, podnikatele a že chystáme náš Národní investiční plán. Kdo máte zájem, dám celý projev za chvilku na Facebook.

V některých věcech jsme ale zemí budoucnosti už teď. Podařilo se nám vyjednat, že od roku 2021 bude v pražských Holešovicích sídlit nová Agentura Evropské unie pro kosmický program. Naše země tak bude mít přímý přístup k unikátním technologiím a know-how špičkových odborníků z celé Evropy. Taky jsme dodělali náš Národní kosmický plán na roky 2020 až 2025. Chceme, aby naše firmy dodávaly součástky do družic a nosných raket, a tím nemyslím nějaké malé součástky, ale celé přístroje a platformy. Pořádně šlapeme do našeho kosmického průmyslu, podporujeme inovace a spolupráci vysokých škol a průmyslu. Na to, aby Česko mělo silnější pozici v Evropské vesmírné agentuře, jsme vyčlenili dalších 275 milionů korun ročně.

V čem jsme naopak slabí, a to říkám otevřeně, je podpora našich vysokoškolaček. Mluvím konkrétně o tom, že naše ženy, a hlavně vědkyně, si musí vybírat mezi kariérou a rodičovstvím, a je pro ně strašně těžké obojí skloubit. V tom fakt zaostáváme za vyspělými zeměmi. Tím zároveň zařezáváme obrovský potenciál. V číslech, 59 procent lidí, co udělá doktorát, jsou ženy. Jenže pak přichází děti, mateřská a je strašně těžké se znovu vrátit na pracoviště a dohnat ty roky. Nemůžou vykázat takovou publikační činnost, odučené hodiny, úspěšné granty jako jejich mužští kolegové. Výsledek je ten, že ve výzkumných týmech je nakonec jen 26 procent žen.

Takže jsme se rozhodli udělat ve spolupráci s Akademií věd konferenci Rodičovství, péče a vědecká profese: současnost a budoucnost. Přednášela na ní předsedkyně Akademie věd paní Eva Zažímalová, taky paní Marcela Linková ze Sociologického ústavu a svoje jsem řekl i já.

Jak víte, jsem hlavně přes čísla a ty mluví dost jasně. Příští rok dáme na vědu 37 miliard a dalších 10,6 by mělo jít z evropských zdrojů. To je úplně nejvíc v dějinách naší země. No a když by se k tomu připočítalo to, co do výzkumu a inovací dávají firmy, dostaneme se na nějakých 90 miliard.

Řekl jsem taky, že si sám moc dobře uvědomuju, jak těžké je mít zároveň děti a k tomu kvalitně odvádět práci. A že toho musíme vyřešit spoustu, aby ženy-vědkyně nemusely volit mezi mateřstvím a kariérou. Potřebují stabilnější smlouvy, možnost přerušit práci po dobu mateřské. I když vím, že to mají těžké, jsem hrozně rád, že v posledních letech roste počet vysokoškolaček, které mají víc než dvě děti. Předávají jim nejen svou lásku a péči, ale i úctu ke vzdělání.

Myslím, že ženám-vědkyním by se měl do kariéry započítat čas strávený na mateřské. Umožnit jim flexibilní práci z domova. Chceme taky budovat univerzitní školky a dětské skupiny a dávat příspěvek na péči, aby svoje děti mohly mladé vědkyně taky někdy nechat u chůvy. Celý projev dávám za chvilku na Facebook.

Pojďme na další téma.

Prachy na ruku bez faktury, kasírování hostů bez účtenky, práce na černo bez sociálního pojištění a tím pádem s vidinou mizerného důchodu. Šedá ekonomika. Díra, ve které mizí peníze nás všech.

Dlouhou dobu si spousta lidí v naší zemi myslelo, že to je normální. Snažili se přechytračit stát, zatajovali tržby a ještě k tomu vykořisťovali ostatní. Když všechny ty malé i velké podvody zkusil odhadem sečíst Mezinárodní měnový fond, zjistil, že se u nás v letech 1991-2015 každý rok průměrně ztratilo v šedé ekonomice 14,83 procenta HDP.

Skoro 15 procent hrubého domácího produktu pryč.

Neuvěřitelná částka. Ještě v roce 2015 se v šedé ekonomice protočilo dvakrát víc peněz, než kolik tehdy stát ročně vyplácel na důchody!

Pak se stala jedna věc.

Nějaký Babiš zavedl elektronickou evidenci tržeb.

A taky kontrolní hlášení.

Do akce nastoupila Daňová kobra, začaly se systematicky potírat velké podvody s DPH a taky černý trh s chlastem. Přebrala to po něm Alena Schillerová a jede stejně tvrdě.

Výsledek?

Podle Mezinárodního měnového fondu jsme šedou ekonomiku srazili na 9,2 procenta! To je číslo z roku 2017. Díky našim opatřením se stovky miliard přelily do oficiální ekonomiky, zdanily a my je pumpujeme zpátky do lidí.

Budeme se v tom pořád zlepšovat. Fakt věřím tomu, že za pár let už nikoho fakt nenapadne se zákazníka zeptat, jestli to chce “s účtenkou nebo bez.” Jasně, že se chytráci vždycky najdou. Třeba teď nedávno si dva podfukáři v Ostravě najali ajťáka, aby jim “upravil” pokladní systém a začal posílat finanční správě zkreslené údaje o tržbách. Zatajili tím tržby za 45 milionů a na daních okradli nás všechny o 14 milionů. Samozřejmě, že po chvilce narazili. Celkem drsně. Kolegové z Finanční správy totiž mají svoje způsoby, jak takové podvody odhalit. Média z toho udělala senzaci. “První prolomení EET! Už je to tady!“ Blbost. O žádné prolomení nešlo, i když to slovo je samozřejmě do titulku super. Ale není to pravda. A navíc tenhle případ je důkaz, že EET funguje. Právě díky elektronické evidenci jsme na ten podvod přišli.

Další věc.

Léčebné konopí.

O něm už víte z mých hlášení snad všechno. Teď vám o něm píšu, protože pan prezident podepsal naši novelu zákona o léčivech. Takže je to definitivní a konopí bude opravdu hrazené z pojištění. Základní čísla. 30 gramů pro jednoho pacienta na měsíc a 90 procent ceny zaplatí pojišťovna. Léčebné konopí uleví 3000 pacientům, kteří trpí největšími bolestmi. Rakovina, roztroušená skleróza nebo chronické bolesti, na které prostě léky nezabírají. Jsem hrozně rád, že jsme jim mohli aspoň takhle pomoct a ulevit.

A ještě přidám jednu věc pro živnostníky. Víte, že chceme zavést paušální daň. Všichni, kdo mají příjem do milionu ročně, už nebudou muset odvádět socko, zdravko a daň zvlášť, dokonce ani podávat daňové přiznání. Prostě budou platit jeden měsíční paušál a hotovo. Už žádné papírovačky, žádná účetní. No a agentura Median teď udělala průzkum, kolik živnostníků do toho chce jít.

Hádejte. 78 procent! Víc než tři čtvrtiny. 

Takže ten plán je skvělý. Alena Schillerová dělá všechno pro to, aby se to celé spustilo už od 1. ledna 2021. Taky jsme to probírali na vládě, jak se dočtete dál v hlášení.

No a tenhle týden jsme měli další výjezd. Tentokrát Plzeňský kraj. Jela se mnou ministryně pro místní rozvoj Klára Dostálová a ministr zdravotnictví Adam Vojtěch.

Ve Fakultní nemocnici Plzeň jsme slavnostně otevřeli nový urgentní příjem za 100 milionů korun. Ze státního rozpočtu jsme na něj dali 65,5 milionu. Rekonstrukce začala v roce 2017. Za plného provozu, protože denně se sem přijde ošetřit 250 lidí. Teď, když je hotovo, tady mají nejen nový příjem, ale heliport, víc ambulancí, větší čekárny i chodby. Nemocní už nebloudí po celém areálu, všechno je logicky soustředěné, je tu i dětský hrací koutek, nejmodernější diagnostické technologie včetně unikátního robota, který umí člověka vyšetřit, aniž by se musel přetáčet.

Dál ještě ve FN Plzeň staví novou psychiatrickou kliniku za 339 milionů a připravují velkou strategickou investici: pavilon chirurgických oborů za 2 miliardy.

Tohle je jen pár příkladů projektů, které podporujeme a které mají z naší strany finanční krytí. Postupně plníme plán vybudovat síť urgentních příjmů po celé republice. Velký urgent v každém kraji a malý v každém okrese. Příští rok podpoří zdravotní pojišťovny jejich provoz 2 miliardami korun. Taky chceme na jejich budování získat evropské peníze. Na ty velké, kterých bude asi 15, chceme pro každý získat až 300 milionů a na ty menší, kterých je zase kolem 80, bychom rádi měli po 50 milionech.

Taky jsme debatovali se starosty. Zajímali je samozřejmě dotace na příští rok a stavební zákon. Minule jsme měli obrovský převis žádostí na opravu silnic. Nechceme nutit starosty, aby si podávali žádost znovu, takže kdo bude mít projekt v tzv. zásobníku projektů, má velkou šanci, že se na něj tentokrát dostane.

Velké téma byla rekodifikace stavebního práva. Je to nejdůležitější zákon této vlády a musíme změnit systém, abychom stavební řízení zrychlili. Paní ministryně Dostálová bude mít 15. 11. hotovou textovou část návrhu zákona. Budu objíždět všechny kraje a pozveme s ministryní Dostálovou všechny starosty a tento zákon podrobně představíme. K tomu jim Klára Dostálová bude vysvětlovat, na co všechno bude možné využít peníze z EU v rámci Integrovaného regionálního operačního programu. Já to chci spojit s turné, které uděláme s ministrem Havlíčkem. Budeme představovat, co děláme a ještě chystáme pro živnostníky.

Pak jsme přejeli do Merklína, kde jsme otvírali domov Radost pro osoby se zdravotním postižením. Na něj jsme dali 7 milionů. Komplet si za ně revitalizovali budovu. Desítky lidí, kteří ho využívají, teď mají mnohem hezčí a komfortnější prostředí. Možná jste viděli fotky, co jsem si dával na Facebook, nejsou tu žádné bílé pláště, ale hodné tety, které vytváří přátelské domácí prostředí. Obdivuju je za jejich práci. Proto jim daruju 500.000 korun ze svých peněz.

Dál jsme se jeli podívat do plzeňského Centra robotiky. Vyvíjí tady technologie SmartCity pro Plzeň, zkoumají třeba využití dronů. No a pak jsme jeli na Střední průmyslovou školu strojnickou. Chtěl jsem mluvit se studenty o duálním vzdělávání, poslechnout si jejich zkušenosti a to, jak podle nich funguje spolupráce mezi školou a firmami. Bavili jsme se i o klimatu a zdravotnictví.

Asi bych se chtěl krátce vyjádřit i k šílenému lapsu, který předvedla redaktorka České televize. Začalo to celé tím, že na mě při debatě se studenty zaútočil pár otázkami docela sympatický mladý kluk, který zároveň i médiím přiznal, že není ze školy a do sálu se vetřel. Údajně patřil k Milionům chvilek pro demokracii. Ptal se na StB a Čapí hnízdo. Mně to nevadí. Naopak jsem rád, když mám příležitost to vysvětlovat, a odpovídal jsem opakovaně celkem na 6-7 otázek. Ale myslím si, že ho pak redaktorka neměla hned zpovídat jako studenta školy. Dokonce mu prý pomohla dostat se dovnitř…

Nevím, jako laik bych řekl, že si měla paní redaktorka do reportáže vybrat i další lidi. Ty, kteří do školy opravdu chodí. Teda abych byl férový, ona to vlastně udělala. Vybrala jednu dívku, kterou natočila zezadu, nechala ji ve střižně upravit hlas, což jsem ve zprávách už dlouho neviděl, možná nikdy, a do své reportáže dala jen část jejího vyjádření, ve kterém prohlásila, že studentům učitelé měli vyhrožovat problémy u maturity, pokud se mě budou ptát na kauzu Čapí hnízdo.

To, že studentka, která tenhle nesmysl tvrdila, to ale pouze četla u někoho na Facebooku, ale redaktorka z reportáže vystřihla. Nedala to do ní. Samozřejmě, že to pak má úplně jiný význam. A pak, i když tedy ČT tuhle reportáž nezařadila do vysílání na ČT1 ani ČT24, umístila ji na Facebook své regionální redakce. A co se stalo? No co se asi tak mohlo stát. Vypustila tak do veřejného prostoru poplašnou, neúplnou a lživou zprávu. Zprávu, která ubližuje mnoha lidem. Panu řediteli, škole, možná i té studentce, a samozřejmě mně. Přiznám se vám. Jsem z toho v šoku, že někdo, kdo má takovou moc, odvede tak neprofesionální práci. Škola chce televizi žalovat. Nedivím se, jak už jsem napsal, pana ředitele a jeho sbor taková lež hodně poškozuje, během posledních dní jim prý píší lidé, kteří buď neslyšeli nebo nechtějí slyšet celou pravdu a napadají je. Antibabiš servery totiž v první chvíli reportáž převzaly a aniž by ověřovaly pravdu, snažily se na ní postavit senzaci. Ta se nekoná. Nebo asi trochu koná, ale trochu jinak, než si asi moji hejtři představovali.

Já nechci oplácet stejnou mincí. Nebudu útočit na Českou televizi a vedení zpravodajství. Oni přiznávají chybu své redaktorky, já to beru, reportáž nebyla přímo ve vysílání, evidentně tam určité mechanismy zafungovaly, a nemá smysl v docela emotivní době chrastit zbraněmi a vykřikovat fatální soudy. Nebudu to dělat, i když jejich publicistické pořady Reportéři ČT, 168 hodin a Newsroom ČT24 podobně jako plzeňská redakce to dělají opakovaně. Nestojí mi to za to. Věřím, že si ČT i s takovou chybou dokáže poradit sama a já doufám, že jim to pomůže, aby ve své práci byli ještě lepší. Teda možná jsem moc naivní. Ale chci věřit tomu, že ji budou mít na paměti a uvědomovat si s plnou vážností, jakou má jejich práce vliv a dopad na lidi.

Ještě na chvilku zpátky k těm nemocnicím. Víte, že jsem minule psal, že si chci projít všechny pražské nemocnice a udělat seznam investic. Tenhle týden jsme zašli s ministrem Vojtěchem na Karlovo náměstí do Všeobecné fakultní nemocnice. Je to jedno z největších zdravotnických zařízení v republice. Spolupracují s 1. lékařskou fakultou Univerzity Karlovy a jsou vůbec největší výzkumné medicínské pracoviště u nás.

Pár zajímavých čísel. Mají 1500 lůžek, 55.000 hospitalizovaných pacientů ročně, víc než 1,5 milionu ambulantních vyšetření ročně, to je nejvíc z celé republiky, 6.000 zaměstnanců a roční rozpočet kolem 9 miliard, to je 2. největší po FN Motol.

Příští rok budou slavit 230 let od založení. Některé budovy jsou pořád ještě z 18. století, přitom posledních několik desítek let sem nepřišly žádné větší investice. Úplně poslední byla před 46 lety do urologické kliniky. To byl rok 1973. Štrougalův pavilon neboli „Hotel Incontinental“ se tomu říkalo. 

Dával jsem vám fotky a sami jste viděli tu opadanou omítku, místy to vypadá fakt dezolátně. 

A představte si, že jsem tady objevil malé Letňany. 

Už v roce 1919 si vedení nemocnice nechalo udělat přehled a zjistilo, že mají po Praze 43 pracovišť. Už tehdy, za první republiky, měli projekt, že to zkoncentrují na jedno místo. Naposledy se k tomu vrátili v letech 2010 a 2015. Teď je nemocnice rozestrkaná na 20 místech. A víte, kde mají nejlukrativnější nemovitost? Úplně u Nuselského mostu. Ano, ten barák patří dětské klinice VFN.  

Představte si, že by ho uvolnili, za pořádný balík peněz prodali, třeba na hotel, a peníze investovali do moderní budovy. Takhle přece uvažuje každý normální člověk. Až teda na pana pražského primátora. Ale do konce roku by měla nemocnice tenhle projekt představit. 

Ale už se tady staví nový urgentní příjem za 300 milionů. Bude hotový v roce 2022. Bavili jsme se s vedením nemocnice i o dalších nutných investicích. VFN má Ministerstvem zdravotnictví schválenou strategickou investici za 1,5 miliardy na sdružený laboratorní pavilon.

Jo a věděli jste, že právě proběhl týden sociálních služeb? Do budovy Sněmovny přijela výprava sociálních pracovnic z Jablonce nad Nisou. Dostaly to jako dárek od našeho jabloneckého náměstka Davida Mánka a Jana Pastuchová jim udělala komentovanou prohlídku. Pak jsme si s nimi sedli, já a Adam Vojtěch. Měl jsem sice jen asi 20 minut, než jsem musel zase běžet, ale bylo to moc příjemné. Jana Pastuchová jim pak všem dala knížku o Sněmovně a my všichni se do ní podepsali. Byl to nejen dárek, ale taky poděkování za jejich práci.

Další návštěva. Přijely za mnou ředitelky mateřských škol. Stěžovaly si, že nejsou dost informované o novele školského zákona. Bavili jsme se taky o mzdách. Vyprávěly mi o každodenních problémech, které musí častokrát zbytečně řešit. A hlavně si stěžovaly na počty žáků v jedné třídě. 

Dal jsem dohromady všechny jejich podněty. Musíme se bavit s lidmi z praxe. Některé mateřské školy navštívím, abych to viděl přímo v terénu. Taky jsem ředitelkám vykládal o našem boji za klima a ptal jsem se jich, jestli dětičky ocení můj plán rozdat jim lopatičky a sázet sazeničky malých stromečků. Celkem se jim to líbilo a musíme to logisticky domyslet. 

A dál.

IBM Česká republika, Vodafone, Česká spořitelna, Unilever, Liftago, Primeros a spousta dalších. Tyhle firmy mi napsaly dopis, že chtějí stejná práva pro všechny, kdo jsou LGBT, tedy pro všechny homosexuály, bisexuály a také lidi, kteří procházejí změnou pohlaví. Samozřejmě jsem je přijal a vyslechl. A řekl jim na rovinu, že ve Sněmovně mám jeden hlas, ale budu kolegy informovat.

Zkusím už jet jen v krátkých větách, vidím, že toho je hodně.

S ministryní Klárou Dostálovou a předsedou Národní rady osob se zdravotním postižením panem Václavem Krásou jsme symbolicky otevřeli nové toalety u Pražského orloje. Projekt se jmenuje Euroklíč a určitě se běžte podívat na jejich web, dávám za chvilku na Facebook. 

Ministerstvo pro místní rozvoj uvolnilo na tento projekt během 8 ročníků zhruba 33 milionů a díky tomu mají přístup do prostorných a čistých toalet nejen zdravotně postižení, ale třeba taky maminky a tátové s malými dětmi. Těchhle zařízení už je víc než 56 tisíc a klíče od nich dostávají jen ti, kteří je nejvíc potřebují. S panem Krásou řešíme i bezbariérovost a dotace pro obce na řešení podobných problémů. Jeho informace a zkušenosti jsou pro nás nedocenitelné. Velmi si ho vážím.

Byl jsem s Karem Havlíčkem v pekárně Radotín, možná jste viděli fotky. Malý živnostník tady upeče se třemi zaměstnanci 1000 chlebů denně, všechno ruční práce. Z jejich žitného chleba jsem nadšený a kupuju si ho pravidelně. Bavili jsme se o tom, jak se živnostníkům žije a jak je těžké sehnat lidi. Štve je komplikovaný systém zaměstnávání cizinců ze zemí mimo EU. Ještě se na to téma potkáme. Pan pekař neměl moc informací o našem živnostenském balíčku, o kterém jsem vám už psal. Musíme ho víc propagovat.

Byl jsem taky ve firmě Akire. Je to typická ukázka, jak umí být Češi šikovní a vynalézaví. Vyvíjí, vyrábí a prodávají tady systém na získávání tepla z odpadních vod, to pak vrací zpátky do budov a přitom k tomu není potřeba energie. Účinnost je úžasných 78 procent. Nejen, že to šetří životní prostředí, ale ani to není drahé. 

Jednala vláda. Probírali jsme třeba novelu trestního řádu, trestního zákoníku a zákona o Probační a mediační službě, která by zvýšila efektivitu a snížila administrativu u alternativních trestů, jako jsou veřejně prospěšné práce a domácí vězení. Zřídili jsme Radu vlády pro duševní zdraví, bude to náš stálý orgán pro oblast duševních onemocnění a oblast prevence a včasné intervence. Navrhl jsem opět ředitele BIS Michala Koudelku na generálskou hodnost. Jeho odbornost a schopnosti oceňujeme nejen my, ale dostal i letos v březnu v USA cenu George Teneta. To je nejvyšší ocenění za zahraniční spolupráci udělované CIA. Dál jsme projednali novelu zákona o soudech a soudcích, která zavede jednotný a transparentní systém výběru soudců a soudních funkcionářů. Výběrová řízení budou povinná.

Jednala i koalice. Probírali jsme důchodovou reformu. Chci napravit staré křivdy na ženách, které mají podstatně nižší důchody než muži, ve stáří doplácí na to, že pečovaly o děti nebo jiné rodinné příslušníky, a chci taky zavést, aby období, kdy jsou ženy s dětmi doma a starají se o rodinu, se počítalo do důchodu. Bohužel paní ministryně Maláčová nám nebyla schopná konkrétně vysvětlit finanční dopady návrhů komise pro důchodovou reformu, dokonce tomu po pár minutách nerozuměl ani pan předseda Hamáček. Nakonec jsme řešili jen věci, které máme k důchodům v Programovém prohlášení vlády.

Bavili jsme se i o paušální dani pro živnostníky. O ní jsem vám psal už mockrát. Taky o zálohovaném výživném. Chceme pomoct dětem, na které dopadá, když rodič neplatí výživné. Jde o to, aby stát zařídil jeho vymahatelnost a jen ve vybraných případech a za jasně definovaných podmínek přistoupil k zálohovanému výživnému. Důraz je tedy na vymáhání u těch, kteří si udělali děti a pak se vyhýbají zodpovědnosti za ně.

Ve čtvrtek jsme se sešli na pravidelné poradě nejvyšších ústavních činitelů k zahraniční politice na Pražském hradě. Spolu se mnou za panem prezidentem přišli i předsedové obou komor Parlamentu a ministr zahraničních věcí, ministr obrany a ministr vnitra. Myslím, že je dobré se v zásadních otázkách nejdřív poradit a pak teprv něco hlásit do médií, jak je u někoho zvykem.

Probírali jsme nejnovější dění ve světě, hlavně v EU. Bavili jsme se, že mít 2 místopředsedy z 8 v Evropské komisi, kteří pochází ze zemí V4, je důkaz rostoucího vlivu našeho regionu a konkrétně Česka. Co se týká tvrdého brexitu, příští týden je Evropská rada, jsem zvědavý, jestli Boris Johnson splní slib, který mi dal v New Yorku, a najde si před zasedáním Rady chvíli na V4. Chceme se postarat o to, aby naši lidi ve Velké Británii měli zajištěná svoje práva, a taky, aby měl Brexit co nejmenší dopad na firmy, které s Británií obchodují.

Teď už fakt jen věty. Byl jsem v Muzeu železnice a elektrotechniky Národního technického muzea. Sešel jsem se s Federal Union of National Authorities, to je organizace, která zastupuje mezinárodní menšiny v zahraničí. Byl jsem na recepci španělského velvyslanectví, kde jsem přednesl projev. O Španělsku mám jednu zajímavost. V rámci panelu Bloombergu v New Yorku o problematice důchodů ve světě jsme si ukazovali prognózu délky dožití v roce 2050. A Španělsko prý v dlouhověkosti předstihne Japonsko. Možná díky tomu sluníčku, dobrému jídlu a hlavně, že jsou zvyklí se usmívat. No a dneska jsme jednali v Lánech s expertním týmem pana prezidenta o postavení ČR vůči EU.

Uf, tak jo. Mějte se fajn.Čau lidi, zdravím z Paříže. Tak jsem představil Donaldu Trumpovi svoji Moniku. I když se teda trošku styděla 😜 Americký prezident řekl, že Češi jsou “great people”! Ptal se, jak se nám daří, tak jsem řekl, že jsme jedni z nejlepších v Evropě 👍

Jak jste pochopili, líbánky v Paříži se teda nekonají. Jsem právě teď uprostřed asi nejnáročnější zahraniční cesty, kterou jsem dosud jako premiér absolvoval. I moje paní má nabitý program. Jedeme non-stop od soboty ráno a bude to trvat až do úterý. Francie, Itálie, Dánsko a u toho setkávání s evropskými politiky i významnými osobnostmi z byznysu.

Z Kbel na letiště Le Bourget v Paříži jsme letěli už včera ráno. Přivítal nás náš velvyslanec, jednali jsme spolu a potom jsem dal tiskovku novinářům. Ve Francii si připomínáme 100 let od konce první světové války, ale o tom vám napíšu až dál. Já řeším i kulturní spolupráci mezi našimi zeměmi. 

Jak asi víte, hledáme v Praze už sto let místo pro národní galerii. A já ho konečně našel. Hned u vlakového nádraží Praha-Dejvice. Je to fantastické místo, ale úředníci Českých drah a SŽDC ho nechali znehodnotit a téměř ho zašantročili. My ho teď musíme získat zpět. Právě tady, s výhledem na Katedrálu sv. Víta, chceme vybudovat špičkovou uměleckou galerii, která bude nejen architektonický skvost, ale taky se v ní budou konat výstavy světové úrovně. Může to být fantastická dominanta Prahy. Vždyť jsme od revoluce de facto nic moderního nepostavili. A budou se tu konat výstavy světové úrovně. Rád bych pro Českou národní galerii získal pařížskou licenci. Kdyby se to povedlo, tak můžeme fantastickou sbírku francouzských malířů, kterou zakoupil T. G. Masaryk za tehdejších 6 milionů, a která má dnes hodnotu 50 miliard, umístit do Paláce Kinských na Staromák. Alespoň tak to národní galerie plánuje.

Když jsem během oslav 100. výročí založení naší země hostil Emmanuela Macrona, tak mi slíbil, že se získáním licence pomůže. 

Možná jste viděli v televizi, jak jsme vyrazili s panem ředitelem Národní galerie Jiřím Fajtem do Dejvic, kde by mohla nová galerie stát. Jsou tu podmínky, které jinde v Praze nenajdeme. Kromě napojení na metro, tramvaje, autobusy i vlaky by tady v suterénu mohlo být 1500 parkovacích míst. Samozřejmě bychom museli vyřešit pozemky. Ale pokud všechno půjde podle mé vize, tak za 10 let by tady galerie mohla stát. A naše země by získala další unikát, za kterým budou lidi cestovat z celého světa.

Když jsme u té vize, pamatujete, jak jsem ve své knížce psal o Milanu Kunderovi, jako o jednom z pilířů světové literatury? Dával jsem ho za příklad toho, jak může kultura přesáhnout velikost země i její ekonomickou sílu. Tak já ho, dámy a pánové, v Paříži osobně potkal. Možná jste to zaznamenali na mém Facebooku včera. Manželé Kunderovi jsou známí tím, že si své soukromí opravdu hlídají. Takže podmínka setkání byla žádné focení. O to větší čest byla, že nás s Monikou pozvali do svého bytu a pak jsme si tři hodiny v jejich oblíbené hospodě vřele povídali. No, co bych to tady znova rozepisoval, radši si to přečtěte v komentáři pod tímhle příspěvkem.

No a pak už byl čas na slavnostní večeři s Emmanuelem Macronem ve slavném Musée d'Orsay. Byli jsme jeden z mnoha pozvaných párů. Do Francie na oslavy konce první světové války přijeli zástupci skoro 130 zemí a já potkal spoustu známých tváří. Byla to největší koncentrace státníků, prezidentů a premiérů, jakou jsem kdy zažil. 

Prezident Macron nás představil své sympatické ženě Brigitte a chvilku jsme si povídali. Litovali jsme, že s ním nepřijela do Prahy. Můj přítel a lucemburský premiér Xavier Bettel nás zase představil Melanii Trumpové, je to velmi skromná a sympatická dáma. Pozdravili jsme prince Alberta II. Monackého, kterého znám z minula, jeho paní ještě nebyla v Praze a velmi ráda by se přijela podívat. Dál prezidenta Portugalska Marcela Rebela de Sousu a prezidenta Rakouska Alexandra Van der Bellena, kterého známe ze Salzburgu, gruzínského prezidenta Giorgiho Margvelašviliho, bulharského Rumena Radeva, islandského Guðniho Thorlaciuse Jóhannessona, estonskou prezidentku Kersti Kaljulaidovou. Představil jsem moji paní kanadskému premiérovi Justinu Trudeauovi, kterého znám ze zasedání NATO. Seznámili jsme se s tureckým prezidentem Recepem Tayyipem Erdoğanem a jeho paní. Povídali jsme si se šéfem NATO Jensem Stoltenbergem, šéfem OECD Angelem Gurríou, šéfkou MMF Christine Lagardeovou, viceprezidentem Indie Venkaiahem Naiduem, premiérem Moldavska Pavlem Filipem, prezidentem Ukrajiny Petrem Porošenkem a jeho paní, belgickým premiérem Charlesem Michelem a jeho paní, řeckým premiérem Alexisem Tsiprasem, kosovským premiérem Ramušem Haradinajem, arménským prezidentem Armenem Sarkisjanem. Pozdravili jsme se s německou kancléřkou Angelou Merkelovou, která zná moji paní z Bayreuthu. Vzpomněl bych si i na spoustu dalších, ale koukám, že se to docela natáhlo 😅 Byla to skvělá příležitost navázat neformální vztahy a dostali jsme i vícero pozvání k návštěvám a sami jsme státníky zvali do naší krásné země.

V muzeu nás přivítal Jean-Yves Le Drian a ministr kultury Franck Riester. Orsay je hned přes řeku Seinu naproti Louvru. Sice není tak velké, ale jsou tu opravdové skvosty výtvarného umění. Prošli jsme si celou výstavu, právě totiž pořádají “Picasso. Modrá a růžová.”

U Vítězného oblouku jsme oslavili 100 let od konce 1. světové války, vzpomenuli na všechny padlé a pan prezident přednesl projev. 

Po slavnostním obědě v Elysejském paláci jsme odjeli na Paris Peace Forum, kde jsem měl v panelu s dalšími třemi státníky vystoupení asi před 250 posluchači. Podařilo se nám v Evropě dosáhnout míru mezi národy a musíme přispět k tomu, aby to tak fungovalo po celém světě. Já jsem řekl, že bychom se jako lidstvo měli zamyslet, kam vlastně spějeme. Vždyť Organizaci spojených národů jsme vytvořili až po 2. světové válce. Po dvou globálních masakrech a nespočtu válek před nimi. A pořád investujeme do zbrojení neuvěřitelné částky. Každý rok 1750 miliard dolarů, to je třicetkrát víc než celý český rozpočet dohromady. Musíme se zamyslet, proč tolik zbrojíme a proti jakému vlastně nepříteli. Zatímco lidé na mnoha místech na světě hladoví.

Organizátoři konference plánují sestavit “Knihovnu míru,” do které měl každý státník přispět jednou knihou, která ho inspirovala. V původním jazyce i přeloženou. Tak jsem vzal dílo dalšího českého velikána Karla Čapka a jeho Válku s mloky. Je v ní moc hezky vyjádřené, že války nevznikají jen tak, ale rodí se plíživě, když nevěnujeme jejich příčinám pozornost.

Měl jsem taky schůzku s viceprezidentem Facebooku pro Evropu panem Richardem Allanem a dal nějaké tiskovky.

Jak už jsem psal, budu na cestách čtyři dny. V pondělí mám schůzku s vedením Société Générale v Česku a potkám se i se zástupci společnosti Électricité de France, světového gigantu na výrobu a distribuci elektřiny. Debaty o jádru jsou u nás velmi aktuální. Přednáším 200 studentům elitní Vysoké školy politických studií neboli Sciences Po. Letím do Palerma na konferenci o Libyi, kde konečně zkusíme získat spolehlivého místního spojence v boji proti ilegální migraci a pak do Kodaně. O tom všem vám ale spíš napíšu v dalším hlášení.

Teď ale co se dělo doma. Vždyť drtivou většinu týdne jsem makal u nás v Česku. Napsali mi společný dopis pan prezident a ředitel Úřadu Českého červeného kříže, že bychom se měli potkat, vyměnit zkušenosti a kontakty, které by nám mohly společně pomoct při řešení humanitární krize v Sýrii. Oslovil je totiž můj názor, který dlouhodobě prosazuju, že lidem se má pomáhat u nich doma. Sami to tak dělají. Dokonce jsme to byli my, Česká republika a Český červený kříž, kdo jako první přivezl do Damašku humanitární pomoc po dlouhých pěti letech válčení. A od té doby to několikrát zopakovali. I díky finančnímu daru Nadace Agrofert. S oběma pány jsme se potkali na Úřadu vlády. Byla to podnětná debata.

Zajel jsem na Moravu, jak jste možná už viděli ve videu. Kolem Přerova, Břeclavi a Znojma blokují ekologičtí aktivisté už roky výstavbu obchvatů. Je toho samozřejmě víc, mapu jsem vám dával už v minulém hlášení, ale tahle místa jsou nejpalčivější. Jsem asi první premiér, který se rozhodl, že to konečně vyřeší a bude se seriózně bavit nejen s aktivisty, ale i místními lidmi, právníky i stavaři. Takže jsem přijel do Brna už na druhou schůzku s panem Petříkem z Dětí země. Přidali se i právníci z Frank Bold, kteří je zastupují, a pak jsme vyrazili do terénu. 

Co se týče úseku dálnice Říkovice-Přerov, je neuvěřitelné, že doprava vázne v celém regionu kvůli sporným deseti kilometrům. Chápu, že proti dálnici jsou lidi z vesnice Dluhonice, kde by bylo zasažené fotbalové hřiště a několik domů. Jenže vemte si, přesunout dálnici byť o 150 metrů by to celé prodražilo o miliardu a ještě bychom na tom všem projektování, posuzování a povolování ztratili dalších 10 let. Někdy prostě veřejný zájem musí převážit. Bavil jsem se o tom s místními v sokolovně opravdu upřímně.

V Brně jsem stihl ještě dvě akce. V hotelu International byla mezinárodní konference „Nejvyšší soudy v měnící se době.“ Pozvali mě, abych řekl pár slov. Mluvil jsem třeba o tom, že řada podnikatelů, právnických a fyzických osob závisí na rychlém a spravedlivém rozhodnutí soudu. Jinak jsou jejich podnikání, život, majetek, a nejrůznější svobody ohroženy. A zdůraznil, že spravedlivé fungování justice ovlivňuje důvěru veřejnosti v celý demokratický systém.

Druhá akce byl galavečer České hlavičky 2018. Měl jsem radost, že jsem jako předseda Rady pro výzkum, vývoj a inovace mohl předat ceny středoškolským studentům, kteří se věnují vědě. Je neuvěřitelné, co všechno dokážou vybádat patnáctiletí studenti. 

Se mnou byl i místopředseda Rady Karel Havlíček. Komunikujeme spolu takřka denně a snažíme se nevynechat žádnou důležitou akci. Jen tenhle týden jsme zvládli tři návštěvy. V pondělí jsme strávili dopoledne na Akademii věd ČR. Prý u nich nebyl řádně zvolený premiér třicet let. Zahájili jsme Týden vědy a techniky, pokřtili tisícistránkovou knihu Republika Československá 1918-1939 a prošli s předsedkyní Akademie festivalovou expozici. Zaujal mě výklad o unikátním zařízení tokamak. V něm se zkoumá princip termojaderné fúze s cílem objevit v budoucnu téměř nevyčerpatelný zdroj energie. Rád si ho přijdu do Ústavu fyziky plazmatu prohlédnout. Dozvěděl jsem se také o polymerních nosičích léčiv, které zasahují cíleně nádorové buňky, a také o nových možnostech v diagnostice rakoviny tlustého střeva. S historičkou Evou Doležalovou jsme si povídali o utváření falešné reality v minulosti i současnosti. Zastavil jsem se i u astronomů; jen pořád nechápu, jak se Vladimír Remek mohl vtěsnat do tak malého skafandru 😅 A taky jsme předávali Ceny Technologické agentury ČR za nejlepší projekty v aplikovaném výzkumu. Když vidím, jak jsou naši lidé schopní a co všechno v Česku právě teď vzniká, nemám obavu, že se staneme montovnou.

Napsala mi paní Věra Doušová z Potravinové banky Praha a Středočeský kraj. V Česku je takových organizací 14. Sváží neprodané jídlo z obchoďáků, které by jinak přišlo na zmar na skládkách, a předávají ho azylovým domům, klokánkům, osamělým matkám s dětmi, starým nemohoucím lidem nebo lidem na ulici. Jen v Praze dovezou a přetřídí 190 tun potravin měsíčně a předají je 149 neziskovým organizacím. Aby zaplatili řidiče, skladníky, auta, mrazáky, musí žadonit o každou korunu. Tak jsem se s paní Doušovou potkal, probrali to, já zavolal ministrovi zemědělství Miroslavu Tomanovi a dohodli se, že dá z rozpočtu 8 milionů korun na listopad a prosinec, aby mohly potravinové banky fungovat bez obav dál. Taky jsme se dohodli, že ministerstvo zemědělství bude jejich garantem.

No a protože zrovna běžela akce Potraviny pomáhají, jak už jsem se snažil propagovat tady na Facebooku, přivstali jsme si s Fredem a šli nakoupit do Billy v Čestlicích jídlo pro Národní potravinovou sbírku. Měli jsme dva vozíky a šli na jisto, protože hned u dveří nám dobrovolníci dali seznam, co je potřeba. Je to skvělá akce a rozhodně jsme nebyli sami, kdo pro potřebné takhle ráno nakupoval ❤️

Co máme dál. Z návštěvy velvyslankyně Indie paní Narinder Chauhan jsem dával hned několik fotek. Včetně tečky, světýlka, tradiční sárí pro Moniku a oficiálního pozvání na státní návštěvu. Viděli jste možná i Roberta Kyncla, obchodního ředitele YouTube, s kterým jsme si povídali o problematickém návrhu směrnice Evropské unie k autorskému právu, článek 13. Robert je další příklad českého úspěchu. Takovou kariéru zvládne jen hrstka lidí na světě.

Jednal jsem se Sandžívem Guptou z Liberty House, který chce koupit ostravskou huť ArcelorMittal. O tom, že se potkáme, jsem vám už psal v minulém hlášení. Je to složité. K prodeji máme co říct my jako stát, odboráři i Evropská komise. Já se budu řídit tím, co je dobré pro Moravskoslezský kraj a rozvoj českého průmyslu.

Potkal jsem se s předsedkyní výboru pro práva dítěte paní Klárou Laurenčíkovou a bavili se o ochraně dětí, hlavně o tom, že musíme zařídit, aby co nejvíc z nich vyrůstalo v rodinách, ať už u biologických rodičů nebo pěstounů, a ne v dětských domovech. V tomhle ohledu jsme na tom ve srovnání s ostatními státy fakt špatně, a jak mi napsala paní Laurenčíková, politici to 30 let neřešili. Je potřeba přesměrovat peníze do včasné pomoci dětem v jejich rodinách nebo do rozvoje náhradní rodinné péče.

A teď už to rychle nastřílím, když dovolíte: jednání vlády, večeře s Karmenu Vella, evropským komisařem pro životní prostředí, námořní záležitosti a rybolov, Konference Zdravotnictví 2019. Předávání pamětní medaile ke 100. výročí vzniku našeho státu. Setkání s hejtmany. Z většiny toho jsem dával přes týden fotky. Kdo jste neviděli, koukněte. Dneska vám určitě ještě nějaké pošlu.

Teď už se zase jdu věnovat našim přátelům v Paříži. Mějte fajn týden.Čau lidi, jak vidíte, snažím se hubnout. Teda spíš takhle ráno. Večer to končí kalorickou katastrofou 😅 Práce na vládě s důvěrou dál pokračují. Co máme ale už 137 dní hotové, je vláda, která řídí naši zemi s péčí řádného hospodáře. Každý týden vám píšu detaily, na čem makáme a jaké máme výsledky. No a tenhle týden byl masivní. Ukázalo se, že výběr daní stoupl meziročně o 33 miliard, ale zároveň, že Češi jsou ekonomicky nejsvobodnější za posledních 20 let. 

Jasně, jasně, už zase slyším hlasy starých známých z komentovací sekce, že se vybírá víc daní, protože stoupá ekonomika. Jenže ona ta naše ekonomika, dámy a pánové, stoupá tempem zhruba 4 procenta. A výběr daní, včetně pojištění za zaměstnance, stoupá hádejte o kolik. Kdo nejste na mém profilu poprvé, tak to už víte: stoupá o 9,1 procent. 

Tohle by se nikdy nepovedlo bez opatření, která jsem zavedl ještě jako ministr financí. Za dobu, co funguje naše elektronická evidence tržeb, jsme už vybrali na DPH o šest miliard víc. A až se systém zaběhne, přibude do státní kasy 18 miliard ročně - samozřejmě ještě potřebujeme prosadit novelu zákona po rozhodnutí Ústavního soudu. To jsou peníze, z kterých budou mít užitek všichni občané. 

Víte, ony ty nové nemocnice a stadiony, které budeme používat, ani nové silnice a železnice, po kterých budeme jezdit, se nebudou ptát, jakou máme politickou orientaci. Myslím, že alespoň tahle pragmatická, praktická rovina by nás mohla jako občany sjednotit. Všichni chceme, aby naše země prosperovala.

Určitě bychom našli spoustu věcí, které náš národ sjednocují bez ohledu na politiku. Třeba výkony našich sportovců. Hned na začátku týdne jsem v Nostickém paláci předal medaile našim olympionikům a jejich trenérům. A dovolte mi, abych teď naše skvělé sportovce vyjmenoval a připomenul jejich úspěchy: 

Ester Ledecká vybojovala dvě zlaté medaile, Martina Sáblíková a Michal Krčmář stříbrnou, Eva Samková, Karolína Erbanová a Veronika Vítková bronzovou. 

Moc jsem jim všem poděkoval. A nejen jim, vždyť i naši reprezentační lékaři, maséři, technici, kuchaři - ti všichni zabodovali tím, že vytvořili pro naše sportovní ikony to správné zázemí a podporu. Sport je pro naši vládu extrémně důležitý, budeme na něj dál zvyšovat rozpočet: náš cíl je dostat se ze současných 5,5 miliard na 9 miliard v roce 2019. A hlavně budeme peníze přidělovat transparentně.

Ještě ten samý den jsem odjel do Ostravy. Začal totiž náš výjezd po Moravskoslezském kraji. Už v Praze měl vlak 20 minut skluz a po cestě jsme nabrali další. Do Ostravy jsme dojeli s hodinovým zpožděním. Cesta celkem čtyři hodiny. To, že v roce 2018 nemáme rychlovlaky, je fakt smutné. Jsme první vláda, která jejich zavedení začala systematicky řešit. 

V šest ráno další den jsme se šli podívat do OKD. Ještě v červnu 2016 byla tahle firma na zavření. Bankrotovala a já si dal jako osobní výzvu, že ji zachráním a s ní i pracovní místa. Dneska už je v pořádku, má nový management, dokonce hledají 280 dalších zaměstnanců. A těží 6 milionů tun uhlí ročně. Samozřejmě doba se mění a těžba uhlí bude postupně klesat. Útlum přitom nepovede k nucenému propouštění. Bude se platit z rezerv, které tahle dobře fungující firma vytváří. Jen za loňský rok má zisk tři miliardy. A spolu s kesající těžbou budou i odcházet lidi přirozeně: do důchodu nebo ze zdravotních důvodů.

Samozřejmě i v Moravskoslezském kraji je potřeba vyřešit dopravu. Musíme dostavět obchvaty Rudné, Frýdku-Místku a Třince. Taky je potřeba zainvestovat do kultury. Ostrava potřebuje moderní knihovnu, koncertní sál a galerii.

Téhle metropoli na severu se celé dlouhé roky říkalo Černá Ostrava. To už neplatí. Kvalita vzduchu je úplně někde jinde než třeba před dvaceti lety. Ale i tak se naše vláda stará, aby se lidem tady dýchalo líp. Náš ministr životního prostředí Richard Brabec vypíše v polovině roku další vlnu kotlíkových dotací. Doteď jsme poskytli 1,5 miliardy a plánujeme dát další miliardu. Do konce roku 2020 chceme pomoct 100 tisícům domácností, aby si vyměnily staré “smraďochy” za nové a úsporné. Kdo máte zájem, určitě se zeptejte na vašem krajském úřadě. Tady máte kontakty podle krajů: bit.ly/kotliky-kontakty

Další krok pro zdravější vzduch jsme udělali přímo na místě. Richard podepsal s Třineckými železárnami dohodu, že budou snižovat emise prachu a zároveň, že se bude pokračovat v ozdravných pobytech pro místní děti.

Sleduju, jak tenhle kraj rozkvétá. Děje se tu spousta zajímavých a převratných věcí. Byli jsme se kouknout v Moravskoslezském inovačním centru. Vzniklo teprve před 10 měsíci a člověk se nestačí divit, co všechno tady funguje. Třeba vyvíjí nový typ polohovací postele finančně dostupné pro každého, konstruují nejrůznější roboty, vynalézají nová průmyslová řešení. Mě osobně nejvíc zaujala 3D tiskárna: z jakéhokoli místa na světě jí můžete poslat schéma předmětu, který potřebujete vyrobit. To, co normálně trvá 8 hodin práce, vytvoří tahle mašina za 40 vteřin. Dělají s ní třeba ortézy a protézy, dokonce i čepičky pro děti, u kterých je potřeba zajistit správné srůstání lebky. Dokonce je navrhují tak, aby byly veselé, barevné a stylové, prostě takové, které dětem sluší a netraumatizují je. Hrozně fandím těmhle šikovným lidem. Budou se tu stavět další prostory za 500 milionů korun.

Celá tahle oblast je unikátní. Atmosféru, kterou má Dolní oblast Vítkovice, byste jinde nenašli. Sám tam chodím každý rok užít si festival Colours of Ostrava, který moje bývalá firma dlouhodobě sponzoruje. Letos se ke mně přidají i kolegyně Schillerová a Dostálová - kam jdeme, tam se chichotají fórům Richarda Brabce, takže nám vznikla veselá parta. Důl Hlubina, vysoké pece a koksovna Vítkovických železáren jsou už teď národní kulturní památka, kterou navštíví 1,6 milionu lidí ročně. My jsme se bavili, jak to posunout ještě dál. Například tady vybudovat pobočku Guggenheimova muzea z New Yorku. Když bychom zkombinovali kulturu světového formátu a magii tohoto industriálního místa, určitě by to přitáhlo další miliony turistů z celého světa. Koneckonců píšu o tom ve své knížce. 

Teď zpátky na zem a do přítomnosti. Byli jsme se podívat, jak se žije lidem v bytech OKD a bavili se s místními o poměrech. Pořád se tady najdou “podnikatelé”, kteří vydělávají na chudobě. Mají baráky ve vyloučených lokalitách a kasírují celé rodiny o státní příspěvky na bydlení. To musíme stopnout. Naše ministryně Jaroslava Němcová má konkrétní plán, jak bojovat s tímhle nechutným obchodem s chudobou. A Klára Dostálová zase připravila pro obce dvě miliardy korun na sociální bydlení. Budou je moct využít na stavbu nových a dostupných nájemních bytů.

V Bílovecké nemocnici jsme se bavili s doktory, ale hlavně se sestřičkami. Ještě jako ministr financí jsem zvýšil platy sestřičkám, které dělají v třísměnném provozu, ale je potřeba v tom pokračovat. Tady nejenže pracují non-stop, ale ještě mají na starosti pacienty, kteří se nemůžou hýbat a častokrát mají přes sto kilo. Sestřičky odchází do Ostravské nemocnice, kde jsou líp placené. Chybí nám v Česku prý 3000 sester, a když někde zavírají oddělení, tak to je právě proto, že chybí sestřičky, ne lékaři. Takže jim chceme narovnat tarify. Chybí tu hlavně mužští ošetřovatelé. Slíbil jsem, že naše vláda dohlédne, aby platy šly nahoru.

Měli jsme toho na Moravskoslezsku hrozně moc. Samozřejmě všechno se točí kolem peněz. Letiště Leoše Janáčka v Ostravě potřebuje rekonstrukci dráhy za 1,5 miliardy.
Současná vydrží už jen tak čtyři roky, takže investovat musíme.  Nechápu, proč v minulosti kraj propásl šanci udělat z ostravského letiště hlavní centrum regionu a přenechal to polským Katovicím. Nesmyslně tehdy investoval do nového železničního spojení s terminálem za 900 milionů - vždyť tyto peníze se mohly použít právě na rekonstrukci dráhy a výstavbu nové příletové haly. Ta je fakt potřeba.

Taky jsem se divil, že mají na letišti nejmoderněji vybavený hasičský sbor a přitom nemá kde trénovat. Lítá sem tak málo letadel, že i pravděpodobnost zásahu je hrozně malá. Slíbil jsem jim, že se tomu budu věnovat. A taky hned v pátek jsem se potkal na bezpečnostní radě státu se šéfem hasičů a domluvil s ním, že Ostraváky zapojí do zásahů v rámci kraje.

Plus by letiště mohla využívat i naše armáda. 

Investice potřebuje i skokanský můstek ve Frenštátě pod Radhoštěm. Mezi všemi můstky s umělým povrchem býval kdysi největší na světě. Jmenuje se po olympijském vítězi ve skoku na lyžích a českém lyžaři století Jiřím Raškovi. Na obnovu můstku by potřebovali 100 milionů korun. Bohužel nemají ani studii a předběžnou kalkulaci projektu. Slíbili, že nám jejich architekt dodá studii a propočet nákladů.

Píšu tady sice o sportování, ale skončil jsem u jídla - na cestu z Frenštátu mi dali kromě dresu s Raškovým jménem i místní specialitu frgále. Další sabotáž na moje pokusy o hubnutí. Jen za tenhle výjezd cítím, že jsem přibral několik kilo, jak nás místní krmili. Samozřejmě všem děkuju. 

Tyjo koukám, kolik jsem toho už napsal, tak rozjedu zkratku: byli jsme ještě v Pustevnách - tam postavili krásnou konečnou stanici lanovky, potřebují ještě novou moderní vysokokapacitní lanovku za 150 milionů korun, kterou by mohli používat i vozíčkáři. Na Střední odborné škole Frýdek-Místek učí profese, které náš průmysl skutečně potřebuje, hlavně svářeče. Sami ale potřebují postavit dva nové objekty dílen za 200 milionů. V Domově Březiny slavila paní Žofie 104. narozeniny - fotky jste viděli. Tam zase potřebují zbourat staré objekty a vybudovat nové - dalších 200 milionů. Byla to hrozně příjemná návštěva, stavěli jsme májku, byla grilovačka, slivovice, k tomu super počasí. 

Samozřejmě jsem nemohl vynechat Třinec. Je tam moje oblíbená starostka, myslím, že schopnějšího starostu jsem v Česku ještě nepotkal. Bojovala 10 let za obchvat města a já jsem jí v tom jako ministr financí spolu s naším ministrem dopravy Danem Ťokem pomáhal - otevření jsem se bohužel před volbami nezúčastnil, tak jsem ho konečně viděl teď. Paní starostka svoje město miluje, zavedla elektrobusy a má plány, jak dostat vodu do odlehlých oblastí kolem Třince.

A teď jedna smutná záležitost: Paní starostka mě vzala do Gut na Frýdecko-Místecku, kde nějací magoři zapálili unikátní dřevěný kostel z 16. století. Shořel do základu, je to fakt tragédie. Přitom se ale stalo něco úžasného: kříž s Ježíšem sice ohořel, ale zatímco všechno okolo něj spadlo, on zůstal stát. Existuje už plán, jak kostel obnovit a organizuje se sbírka.

V Třinecké nemocnici jsme řešili lepší dopravní dostupnost a tak dál. Prostě bylo toho moc. Ještě teď ty dva dny, které jsem na Moravskoslezsku strávil, vstřebávám. Děkuju všem za podněty.

Fotky z česko-slovenské výstavy v Bratislavě jste viděli. Je to náherná expozice, která připomíná, co se nám Čechům a Slovákům společně povedlo. V říjnu se výstava stěhuje do Národního muzea v Praze. K 100. výročí založení republiky ukážeme veřejnosti jeho novou fasádu. Tak se určitě přijďte 28.října podívat. Bude to skvělá akce

Z Prahy s námi na výstavu letěli i váleční veteráni. Panu generálu Emilu Bočkovi, bývalému pilotovi RAF, je 95 let. Říkal nám, že ho den předtím zastavili v autě policajti při běžné kontrole. Když se podívali do jeho řidičáku na datum narození, nebyli schopní věřit vlastním očím. Ukázal jim i potvrzení od doktora, že může v pohodě řídit. Je prostě neuvěřitelný.

No a jsme zase na čtvrté straně. Vypadá to, že už je to taková moje tradice. Tak to s dovolením utnu. A těším se, že se s vámi zase uvidím naživo. Ze středy na čtvrtek máme totiž zase výjezd. Tentokrát do Jihomoravského kraje. Tam mě hlavně zajímá, jak to vypadá se stadionem Komety, primátora Petra Vokřála s tím systematicky terorizuju 🤓

Takže si užijte zbytek víkendu a brzy na viděnou.Čau lidi, tak novináři už spekulujou jak šílený, co dám panu prezidentovi Trumpovi za dárek. No, chápu je 😉 Prý jestli mu dám flintu anebo golfovou hůl. Já bych teda o jedné věci věděl. Nechám si to zatím pro sebe. Ale taky mě napadlo, že se zeptám i vás. Co myslíte? Co by amerického prezidenta potěšilo a zároveň nejlíp vypovídalo o naší zemi? Jasně, je to prezident, ale taky chlap. Kdo vlastně vymyslí nejlepší dárek pro chlapa? Chlap nebo ženská? 😎 Skvělé téma, no ne? Házejte, co vás napadne, do komentářů. Ale moc prosím, ať to není český křišťál nebo šestka piv 😂 

Tuhle schůzku Bílý dům oficiálně potvrdil ve čtvrtek a žiju tím samozřejmě já i všichni moji kolegové, probíhají intenzivní přípravy. A můžete se vsadit o co chcete, že na tuhle schůzku přijedu maximálně připravený. Donald J. Trump není profesionální politik, ale byznysmen. A jak jsem vám psal už z Davosu, jednání s takovými lidmi probíhají častokrát jinak a mnohem příměji než je v politice zvykem. Takže jsem zvědavý a těším se. Jo, těším se moc.

V Bílém domě máme o co bojovat. Je to absolutně výjimečná příležitost pro naši zemi. Všichni teď mluví o Huawei nebo Westinghouse, ale to, co peněženky našich lidí ovlivní daleko víc, jsou třeba cla na evropská auta. Vždyť dodáváme součástky snad všem automobilkám na kontinentu. Rád bych od amerického prezidenta slyšel, co má v plánu. Napřímo. Ne jako doteď, zprostředkovaně od Evropské komise. A sám mu toho mám taky hodně co říct.

Nebudu se vám dál vypisovat, když je setkání až 7. března. Důležité je, že zrovna na výročí 30 let od sametové revoluce a 20 let od vstupu do NATO zasedneme s americkým prezidentem ke stolu.

Asi jste si všimli, že v poslední době je to chvílema celkem šílený kolotoč mezinárodních jednání. Ale výborně se doplňují 😂 Před pár dny jsem se vrátil z Izraele, kde jsme řešili kybernetickou bezpečnost, léčivé konopí a spoustu dalších věcí, o kterých vám za chvilku napíšu. Načerpal jsem informace, které se mi budou hodit i ve Státech. A zítra brzy ráno už zase letím do egyptského Šarm aš-Šajchu na summit Evropské unie s Ligou arabských států. Bude tam plno evropských premiérů, takže bude příležitost probrat ty nejaktuálnější věci. Řešit budeme obchod a investice, migraci a globální bezpečnost. I proto vám to hlášení píšu dneska, v sobotu.

Tady ho máte:

Izrael 🇮🇱

Sice bohužel padl plánovaný summit v rámci V4 kvůli roztržce Polska s Izraelem, ale aspoň jsem mohl využít mou návštěvu k bilaterálnímu jednání s panem premiérem Benjaminem Netanjahuem, setkání s dalšími špičkami politiky, ale i byznysu a vědy. Provázel mě místopředseda Rady pro vědu, výzkum a inovace Karel Havlíček a na každém jednání neúnavně představoval naší novou Inovační strategii Czech Republic: The Country for the Future. Tu už znáte.

Fotku z pěstírny konopí v izraelském Zemědělském inovačním institutu Volcani jste viděli. Asi nešla přehlídnout, když ji mám nahoře na Facebooku. Léčebné konopí je moje velké téma, které se prolínalo celou izraelskou misí. Je neskutečně zajímavé, jak jsou na tom Izraelci daleko v léčbě rakoviny a roztroušené sklerózy. Mají i výsledky v léčbě dětské epilepsie a u dětí s autismem. Mají na to úžasný výzkum, věnují se mu týmy vědců a celý svět se do Izraele jezdí o předepisování aplikací lékařské marihuany učit.

V Jeruzalémě jsem se potkal s opravdovou světovou kapacitou. Na Hebrejské Univerzitě působí pan docent Lumír Ondřej Hanuš. Vědec z Olomouce, světový průkopník výzkumu léčebného konopí. Úplně mě šokovalo, že už v roce 1954 byla na lékařské fakultě v Olomouci první vědecká konference „Konopí jako lék“. A už o rok později se ve fakultní nemocnici konopím léčilo. Pro většinu lidí jsou tohle totálně nové informace. Včetně mě. Škoda, že naše země slibný výzkum ukončila. V 60. letech bylo totiž konopí zařazené na seznam nejnebezpečnějších látek. Kdybychom se tomu začali po revoluci intenzivně věnovat, mohli jsme být teď na špičce a neodešli by nám špičkoví vědci za hranice.

Izrael si je dobře vědomý výjimečného postavení, které v této oblasti má a taky si své duševní vlastnictví pečlivě chrání. Přesto mi pan premiér Benjamin Netanjahu osobně slíbil, že do České republiky vyšle menší tým lékařů, kteří by nám své zkušenosti s předepisováním léčebného konopí předali. V inovačním centru Volcani, kde provádí špičkový výzkum, jsme se domluvili, že uspořádáme konferenci o konopí pro lékařské účely, kam pozveme profesora Hanuše, jejich lékaře a lidi z výzkumných ústavů. Pozveme i naše lékaře, aby získali zkušenosti, jak konopí Izraelci předepisují. Je to další krok poté, co jsme s ministrem zdravotnictví Adamem Vojtěchem konečně prosadili, že těžkým pacientům stát významně sníží jejich náklady na lékařské konopí.

Druhé velké téma: inovace. Potkali jsme se s nejúspěšnějšími místními podnikateli a taky s ikonou izraelského výzkumu Ornou Berry, která je naší novou členku Mezinárodní Rady pro výzkum, vývoj a inovace. Dál s bývalým šéfem Mossadu Tamirem Pardo, se kterým jsme projednávali nejnovější trendy v oblasti kybernetické bezpečnosti. 

S Karlem Havlíčkem jsme nemohli vynechat ani návštěvu nejúspěšnějšího izraelského startupu, firmy Mobileye. To je, jak se teď módně říká, dechberoucí příběh! Tenhle malý startup založili v roce 1999. Podniká v oblasti bezpečnostních prvků automobilů a systémů pro autonomní řízení vozidel. A před dvěma roky ho koupil Intel za 15 miliard dolarů. V Tel Avivu se k nám připojila nesmírně šikovná dáma, naše vědecká diplomatka Delana Mikolášová a připravila nám návštěvu chlouby izraelských inovací Peresova Inovační centrum, kde jsem si vyzkoušel brýle na virtuální realitu. 

Dával jsem vám sem docela dost fotek, tak si je projeďte, pokud jste nestihli. Včetně památníku obětí a hrdinů holokaustu, což byl hrozně silný moment. Člověk je zdrcený z pomyšlení, že se všechny ty hrůzy doopravdy staly. A jak je vůbec možné, že se tohle v Evropě stalo jen před 80. lety. Na moji paní i mě to samozřejmě silně působilo. Taky jsem nemohl vynechat Zeď nářků, Chrám Božího hrobu a rozhlednu Ester, kterou naše země darovala Izraelcům.

Samozřejmě nejdůležitější byla klasicky bilaterálka s izraelským premiérem. Mluvili jsme o kybernetické bezpečnosti, vědě, výzkumu, inovacích a start-upech, což je zajímavé téma hlavně pro naše malé a střední podniky. Pan premiér mluvil i o íránské hrozbě.

A kdo by ještě před pár lety řekl, že budeme mít s Izraelem společné téma vodu? Z politiků nikdo. Předchozí vlády vůbec nezajímalo, že od nás neustále utíká voda a vysychají vodní zdroje. Až Richard Brabec se do toho pořádně opřel s Dešťovkou a dotacemi pro obce na budování nových zdrojů. O tom jsem vám psal už několikrát.

Je to smutné, ale i Česká republika vysychá, voda začíná být obrovský strategický problém. Sucho bude čím dál horší. Bohužel. Takže chceme od Izraelců načerpat co nejvíc zkušeností z hlediska water managementu. My zase jim můžeme nabídnout naše znalosti v oblasti odpadového hospodářství. Budeme se bavit taky o cyber security. Izrealci nevěří v principu žádným cizím technologiím. Proto třeba nemají problém s Huawei, protože si ho dokáží z bezpečnostního hlediska ošetřit. Samozřejmě jsme řešili i boj proti terorismu a extremismu.

Ty dva dny v Izraeli byly neskutečně hektické, ale hlavně inspirativní. Od chvíle, co jsem vstoupil do politiky, říkám, že se naše země musí inspirovat v zahraničí. A Izrael toho má pro nás spoustu co nabídnout. Karel Havlíček se potkal s nadací Start Up Nation. Jestli vám to něco říká, tak se nemýlíte. Stejně se totiž jmenuje bestseller od izraelských autorů Dana Senora a Saula Singera, kteří s ní doslova dobyli svět. Strhující příběh, který popisuje zákulisí největších inovačních a technologických úspěchů izraelských firem si získal čtenáře na celé planetě. Vyšla i u nás.

A právě těmto autorům, což je mimo jiné významná rodina Singerů a Senorů, kterou zastřešuje stejnojmenná nadace Start-Up Nation, Karel Havlíček nabídnul, aby přijeli do České republiky. Ve vyjednávání je Karel naprosto neuvěřitelný, přál bych Vám ho vidět v akci. Takže bychom mohli udělat pro naše začínající firmy i zkušené inovátory celodenní konferenci, kdy bychom izraelský zázrak přestavili. Jak se z malého národa bez přírodních zdrojů a neustále žijícím ve válečném stavu, stal lídr v technologiích a inovacích. Doufám taky, že to vyjde a na podzim budeme mít v Praze s Izraelci společné zasedání některých členů obou vlád.

O naší vládní strategii „Czech Republic: The Country For The Future“ mají velký zájem nejen v Izraeli, ale taky Spojených státech, kde ji budeme představovat za pár dní. V Číně ji měli přeloženou do posledního slova ještě před tím, než jsme ji oficiálně představili na naší konferenci v Praze. Do totálně narvaného Lichtenštejnského paláce jsme pozvali dvě stovky vědců, akademiků a podnikatelů. Včetně naprostého esa české vědy, pana profesora Michala Pěchoučka, včetně rektora Univerzity Karlovy Tomáše Zimy a spousty dalších. 

A představili jim nové cíle, které jsme naší zemi vytyčili. Píšu vám o tom už třetím týdnem, nahrál jsem sem i plakáty ke každému strategickému pilíři naší strategie. Určitě koukněte, kdo jste neviděli. Akce to byla úžasná, strávil jsem tam celé dopoledne a neskutečně mě to nakoplo.

Do vědy dáváme už teď rekordní množství peněz. Za minulý rok jsme vyčerpali 33,4 miliardy, plán byl přitom 33,8 miliardy, trefili jsme se historicky nejpřesněji a „splnili plán“ na 99 procent. Víc už výzkumníci jednoduše nespotřebovali. Letos plánujeme 36 miliard, příští už 37,5 miliardy. Jen připomínám, že třeba oproti roku 2015 je to o 9 miliard korun víc, což je samozřejmě obrovská suma.
 
Děláme, co můžeme a napravujeme pohromu, která se na naše výzkumníky snesla v letech 2009-2012. Tehdejší parta, která vládla nad českou vědou a školstvím skoro zlikvidovala naši Akademii věd a drasticky snížila výdaje na rozvoj výzkumných organizací. Doteď jsou vědci totálně zavaleni byrokracií. Schválně se podívejte na fotku, co dávám do komentářů. Toto je prosím jedna žádost o vědecký grant, kterých musí vědec udělat za rok obvykle několik. Neuvěřitelné, že jim ještě zbývá čas na výzkum. Je to frustrující, proto na nic nečekáme a na pátečním zasedání RVVI jsme okamžitě ustanovili antibyrokratickou komisi, která začne systematicky zátěž snižovat. To, co se nám začíná dařit u živnostníků, musíme překlopit i do vědy.

Zpátky na špičku Evropy se ale nedostaneme jen díky vědě. Musíme pomoct i řemeslu. Některé profese prostě nenahradíme digitálními nástroji. Asi pamatujete, jak jsem se tady ještě před dovolenou rozčiloval nad pomalým zaváděním moderně pojaté praktické výuky na základní školy, duálního vzdělávání pro střední odborné školy a rozjezdem tolik očekávaných mistrovských zkoušek.

Takže jsem hned první den po dovolené, na sedmou ráno svolal mimořádnou poradu se zástupci řemeslných cechů  a technických profesí. Byl na ní pan ministr školství Robert Plaga, paní ministryně průmyslu Marta Nováková, pan ministr zemědělství Miroslav Toman a zástupci podnikatelů a krajů. A už jsem se s tím moc nepáral. Natvrdo jsme si to vyříkali a nakonec mám z jednání dobrý pocit.

Předmět Technika, který úžasně provazuje manuální dovednosti s novými technologiemi, bude zařazený na druhý stupeň základních škol. Mistrovská zkouška se konečně zlegalizuje tím, že se přijme novela příslušného zákona a tým zástupců podnikatelů, ministerstev a krajů předloží, jak by u nás mohlo vypadat odborné vzdělávání se zapojením zaměstnavatelů. Sice to mělo být už dávno, ale věřím, že už to dotáhneme.
 
Měl jsem ve Zdibech schůzku s paní Věrou Doušovou, ředitelkou Potravinové banky Praha a Středočeského kraje. Úžasné setkání. Už jsme se potkali minulý rok, když za mnou přišla, že nemají peníze na výplaty pro zaměstnance. Vyřešil jsem to hned s panem ministrem zemědělství Miroslavem Tomanem, ale musíme zajistit jejich fungování systémově. Vždyť ročně zachrání přes 4000 tun jídla, které by jinak velké řetězce vyhodily. Potom ho rozdávají přes 500 humanitárních organizací, jako je Armáda spásy, Červený kříž, azylové domy a pomůžou tak víc než 100 tisícům lidí. Protože tady nejde jen o lidi bez domova, ale i matky samoživitelky, staré a opuštěné lidi.

Potravinové banky jim nejen rozdávají jídlo, ale taky dělají osvětu. Jak vařit úsporně a hlavně zdravě. Zeleniny není nikdy dost. Chodí k nim exkurze ze škol a děti se učí, jak hospodařit s jídlem, aby nepřišlo nazmar. Stává se často, že se inspirují a samy organizují potravinové sbírky.  

S paní Doušovou jsme řešili další financování. Nejen proto, aby měli dostatečnou kapacitu a mohli přijímat všechny potraviny z řetězců. Je potřeba jim zaručit stabilitu a ne aby se každý rok museli stresovat s granty. Kvůli tomu nemají každý rok v období leden až květen peníze.

Potkal jsem se taky s děkany pedagogických fakult. Vždycky mě zajímají názory lidí z praxe. Proto jsem se už potkal s šéfy lékařských fakult. S nimi jsme řešili problém, že i když studenti udělají přijímačky, tak se nedostali, protože chybí učitelé.

Všude mají problém s vysokým věkem učitelů. Počet zájemců o profesi kantora sice roste, jak se zlepšují platy, ale pořád to nestačí. Takže připravujeme nový zákon o pedagogických pracovnících. Chceme, aby kdokoli s vysokoškolským titulem mohl učit. Bude stačit, když si do tří let udělá pedagogickou přípravu. 

Ministerstvo školství právě teď sbírá podklady, abychom se dozvěděli, na které obory chybí nejvíc učitelů. V červnu bude mít hotový návrh investičního programu pro lékařské a pedagogické fakulty.  

Myslím, že spoustu lidí uklidní, když řeknu poměrně zásadní věc, že jsme na jednání definitivně ukončili debatu o cut-off score neboli minimální bodové hranici pro přijetí na střední školy. 

Nebudeme ho zavádět. TEČKA.

Další velké téma byli agresivní žáci a nulový respekt rodičů k učitelům. Kantoři volají po větší ochraně a větších právech pro ředitele. Cesta k tomu, aby se z povolání učitele stala znovu prestižní záležitost, bude ještě dlouhá. Tak, jako se inovace můžeme učit v Izraeli, můžeme načerpat zkušenosti se vzděláváním třeba ve Finsku. 

No koukám, že jsme toho na vás naházel ještě víc, než jsem chtěl. Tak sorry a teď už pojedu fakt rychle. Jestli to někdo dočtete do konce, napište mi do komentáře třeba smajlík, ať vím 😂

O Mezinárodním energetickém fóru už jsem psal stejně jako o postojích, které mám ohledně výstavby nových elektráren. Měl jsem schůzku s Adamem Vojtěchem a zástupci Fakultní nemocnice Hradec Králové a Rychnov nad Kněžnou. Jednala vláda. Zasedala vládní Rada pro výzkum, vývoj a inovace. Jednali jsme s Českými drahami, SŽDC, Asociací krajů ČR a Národní radou osob se zdravotním postižením o přepravě na železnici, hlavně o přístupnosti pro osoby se zdravotním postižením a liberalizaci trhu. Jednali jsme na Radě vlády pro záležitosti romské menšiny. Potkal jsem se s manželi Kamilem a Stanislavou Janáčkovými nad jejich knížkou Na bojišti evropské integrace a mluvili jsme o tom, jak to bylo s transformací v 90. letech. 

Taky jsem napsal dopis všem operátorům a pozval je na schůzku s konkrétními myšlenkami, jak zlevnit jejich služby pro lidi.

Uf. Tak. A ještě mám videa, tak je sem naházím. Mějte se hezky a pište mi. Je to pro mě strašně důležité, jak určitě víte. A hezký víkend vám všem.Čau lidi, trenérka mi dneska dává do těla, ale v boji s tukem mám zatím nejlepší výsledky. Od začátku roku jsem zhubnul 9 kilo 💪 Už teda ale pojďme na to, co fakt hoří. 

Dvojí kvalita potravin.

Všichni víme, o co jde a jak jsou na tom naši občané biti. Vyjedete pár metrů za hranice, třeba do Německa a u první benzínky, v prvním supermarketu najdete totožně označené výrobky, jaké koupíte u nás, ale ty německé mají samozřejmě rozdílné složení. Světě div se, u nás méně kvalitní. A tak je to po celé Evropě. Takže jasné slovo: hnutí ANO je samozřejmě PROTI dvojí kvalitě potravin. 

Řešit dvojí kvalitu potravin se v Bruselu snažíme už několik let. Teprve po několika letech předložila Evropská komise legislativní návrh. Řada států o tom původně nechtěla ani slyšet, projevil se i vliv velkých nadnárodních společností. Naše komisařka a naše europoslankyně chtěly mnohem tvrdší variantu, ale tlak ze států, jejichž výrobci na dvojí kvalitě skvěle vydělávají, byl silnější. Nakonec se podařilo dvojí kvalitu jako nekalou praktiku dostat do spotřebitelského balíčku, který řeší spoustu dalších důležitých věcí na ochranu spotřebitelů jako sjednocení pokut, podomní prodej, on-line tržiště a přeprodávání vstupenek. Někdo může být nespokojený a stěžovat si, že text měl být mnohem ambicióznější. Samozřejmě chci, aby dvojí kvalita potravin z EU úplně zmizela a nepřestanu na tom pracovat. Budu dál upozorňovat ostatní premiéry, jak je to špatné a budu prosazovat, aby nová Komise a Evropský parlament to téma dál řešily. Zatím na tom budu pracovat doma, sejdu se s prodejci a požádám je, aby zboží od výrobců, kteří dvojí kvalitu připouštějí prostě NEPOUŠTĚLI na náš trh.  

Chci, abyste to pocítili v regálech obchodů co nejdřív. Chci za každou cenu zarazit prodej šuntu v České republice, který se tváří stejně jako kvalitní potravinářské výrobky na Západě. Budeme prosazovat, aby výrobky se stejným názvem musely mít STEJNÉ složení všude v Evropě a aby ty nesmyslné výmluvy výrobců na „jiné chuťové preference spotřebitelů“ už nebyly možné.

A další věc, kterou řešíme. Protiprávní exekuce. Už jsem o tom psal minulý týden. Bylo mi ctí, že jsem mohl poznat pana Petr Němec, advokáta, který se roky zabývá protiprávními exekucemi. Založil projekt www.exekutormasmulu.cz, kde dlužník může zadarmo zjistit, jestli je jeho exekuce protiprávní. Takových jsou u nás desítky, možná stovky tisíc. Peníze se totiž vymáhají na základě rozhodčích doložek, které jsou podle rozhodnutí Nejvyššího i Ústavního soudu neplatné. Logicky by měly soudy nižších instancí tyto neplatné exekuce zastavovat z úřední povinnosti, tedy samy od sebe. Bohužel se tak, až na výjimky, neděje.
 
S panem Němcem jsme se poznali na Twitteru, poslal mi dopis a tak jsem ho pozval na jednání společně s naším expertem Patrik Nacher a ministrem spravedlnosti Janem Kněžínkem. Jeho ministerstvo dá teď soudům návod, jak identifikovat tyto neplatné exekuce, soudy budou moct využít informace z Rejstříku zahájených exekucí. A mělo by se to pohnout, protože situace těch lidí je neúnosná. Bojujeme tak společně proti naprosto nemravným nákladům: poplatky, úroky, náklady exekutorů… které násobně zvyšují původní jistinu (půjčenou částku).
 
Další věc, se kterou chceme definitivně skoncovat, jsou dětské dluhy. V Česku čelí exekucím víc než 6,5 tisíc dětí a další desetitisíce mladých lidí, kteří jsou dnes už dospělí, si dluhy přinesly právě z dětství. Stačilo nezaplatit jednu fakturu za telefon… Takže náš poslanec, který se věnuje ochraně spotřebitelů, Patrik Nacher spolu s několika poslanci ostatních stran předkládá novelu občanského zákoníku, která by tomuto měla do budoucna zabránit. Návrh je postaven na logickém principu, že odpovědnost nesou zákonní zástupci, tedy většinou rodiče. Náš cíl je, aby nejpozději do konce roku tuhle změnu schválil Parlament.

Schůzka s panem Petrem Němcem byla fakt přínosná a jsem za ni rád. Měl jsem v týdnu i několik dalších setkání, která mě inspirovala. Třeba večeře se studenty v nádherné Kramářově vile. Přišli zástupci Studentské komory Rady vysokých škol. Jsou to nesmírně šikovní mladí lidi, budoucí vědci, lékaři, učitelé, právníci, kteří se nejen aktivně podílí na chodu svých univerzit, ale taky je zajímá, co se děje v politice a jak to ovlivní do budoucna vědu a vzdělávání. Proto jsem na večeři s nimi vzal silnou sestavu. Ministra školství Roberta Plagu, ministra zdravotnictví Adama Vojtěcha, ministra zemědělství Miroslava Tomana a místopředsedu Rady pro výzkum, vývoj a inovace Karla Havlíčka, se kterým řeším prakticky všechno, co se týká modernizace naší vědy a školství.

Musím říct, že je pro mě obrovská motivace vidět tak mladé a přitom tak aktivní, sečtělé a informované lidi. Díky tomu jsme mohli debatovat k věci. A témat jsme stihli opravdu hodně. Od brexitu přes kvalitu potravin a samozřejmě nejdýl jsme zůstali u vědy a vzdělávání. Zajímalo je třeba, jestli náš důraz na inovace nebude znamenat, že peníze půjdou jen do aplikací a nedostane se na základní výzkum, mluvili jsme i o zdravotnictví. 

Byla to první takováhle akce a řekli jsme si, že bychom se za rok měli potkat znovu. Byl bych moc rád, kdyby se z večeře se studenty stala tradice. Na konci jsme si vyměnili dárky, studentům jsem dal fotoknížku o Kramářově vile a já zase od nich dostal Hru o trůny. Na tu se někdy musím podívat, prý je to hit.

Jo, a speciálně jednu věc jsem si ještě z našeho setkání odnesl. Když jsme došli na téma Erasmus, dost mě překvapilo, když mi studenti řekli, že je čím dál menší zájem o zahraniční výměnné pobyty. Prý jsou pro ně jednak drahé a na univerzitě jim neuznávají absolvované předměty, ale taky je studentům častokrát líto času stráveného v zahraničí, během kterého jim unikají pracovní příležitosti u nás doma.

Podle mě je ale Erasmus důležitý. Nebo jakýkoli pobyt v zahraničí, během kterého dostane člověk šanci se pořádně naučit jazyk a nabrat zkušenosti. A nemusí být jen vysokoškolák, ale i učeň, učitel nebo dobrovolník. I když je pravda, že se doba změnila. Mladí už nechtějí ven za každou cenu. Proč taky, když máme rekordně nízkou nezaměstnanost, firmy se rvou o lidi, naše ekonomika roste o polovinu rychleji, než je průměr Evropské unie. Když k tomu přičteme, že jsme jedna z nejbezpečnějších a nejklidnějších zemí na světě, Češi ztrácí důvod tlačit se do zahraničí.

Naopak, dneska zveme zahraniční pracovníky k nám. Čím dál víc firem u nás potřebuje rodilé mluvčí na nejrůznější servisní i odborné profese. Nejen s angličtinou, ale i němčinou, španělštinou, francouzštinou, italštinou. Takže jsme rozjeli kampaň na přilákání mladých ze zahraničí. Vemte si, že u nás je nezaměstnanost 1,9 procenta, ale třeba ve Francii to je 8,8, v Itálii 10,7 a ve Španělsku dokonce 13,9 procenta. A ještě větší průšvih je u nich nezaměstnanost mladých, která vylezla nad 30 procent. 

I pro vysokoškoláky je ve Španělsku extrémně těžké najít práci. Bavili jsme se o tom s novým španělským velvyslancem, panem Ángel Lossada Torres-Quevedo. Náš Czech Invest podepsal memorandum s jejich organizací ICEX. Na přilákání mladých talentů k nám uděláme ve Španělsku podobnou kampaň, jako jsme už dělali v Berlíně, Londýně a chystáme i ve Francouzských městech Rennes, Lille, Dijon a Angers. Pojedeme roadshow a poběží i v televizích a na netu.

S panem velvyslancem jsme taky probrali blížící se španělské volby, vnitropolitickou situaci a výhled do budoucna.

Další návštěva byl vážený pan profesor Jiří Grygar, známý astronom a popularizátor vědy. A byla docela sranda. Pan profesor a ještě několik dalších vědců mi přišlo předat zlatý Bludný balvan. K tomu jsem vám dával už fotku v týdnu. Vysloužil jsem si jejich pozornost, když jsem před rokem u Václava Moravce řekl, že beru homeopatika na křivdu. 

Já se tehdy fakt cítil pod psa, kampaň Antibabiš byla na vrcholu, a můj doktor mi předepsal tyhle homeopatika. Třeba ve Francii jsou hrozně populární, dokonce je doporučují i lékárníci. No, ale je jasné, že když jsem řekl v jedné z nejsledovanějších talkshow v zemi, že je beru, tak to prostě Sisyfos - Český klub skeptiků nemohlo uniknout. I Twitter se z toho tehdy mohl úplně zbláznit. 

Takže jsem si od klubu vysloužil cenu. Pánové byli hrozně příjemní. Jeden z nich mi povídá, že se jednou schválně homeopatiky předávkoval. Ptám se ho, co mu po nich bylo. A on: “Právě, že vůbec nic.” A dál mi poradil, ať si příště v lékárně koupím cukr a vsugeruju si, že mi pomáhá. Bude to prý míň stát.

Pan Grygar je skvělý vědec, řekl, že jsem jako jediný “oceněný” nejen trofej přijal, ale ještě je pozval k sobě na úřad.

Další schůzku jsem měl s předsedou Českého olympijského výboru panem Jiřím Kejvalem. Byl u toho i náš vládní zmocněnec pro sport Milan Hnilička. Mluvili jsme o podpoře českých sportovců a propagaci celé naší země na blížící se olympiádě v Tokiu, která bude už za rok. Je to skvělá příležitost, jak představit naše sportovce během ceremoniálu, ale zároveň přiblížit olympijské hry našim dětem prostřednictvím olympijských festivalů v několika našich městech. 

Tolik politiků a byznysmenů z celého světa na jednom místě asi nenajdete nikde jinde než na olympiádě, takže je potřeba, aby se spojila ministerstva zahraničí, místního rozvoje, průmyslu a uchopily to společně. Chceme jednak podpořit naše sportovce, ale taky představit novou strategii naší země “Czech Republic: The Country for the Future.” Však víte. Píšu vám o ní skoro v každém hlášení. Na olympiádě bychom ji mohli představit třeba v našem Českém domě, pro který tentokrát využijeme v rámci úspor naši ambasádu v Tokiu. Dostal jsem od pana Kejvala i pozvání na zahajovací ceremoniál.

Jo a ještě jedna věc, kterou jsem vůbec nečekal. Pan předseda olympijského výboru na naše jednání přinesl dokument, který podporuje moji myšlenku vládní čtvrti v Letňanech. O ní jsem vám taky už mockrát psal. Když přesuneme úředníky z historických budov rozestrkaných po celém městě do nové moderní čtvrti snadno dostupné autem i metrem, ušetříme našemu státu stovky milionů ročně na provozu. No a pan Kejval mi přinesl hezky zpracovaný materiál britské vlády, která řeší podobnou věc. Jsou tam všechny důvody, které tuhle myšlenku podporují. Úplně nezávisle na mojí snaze.

U sportu ještě chvíli zůstanem. Mám šestý dan v karate! Ale teda jen formálně. No jo, nikdy jsem ho netrénoval. Ale prezident české federace tradičního karate fudokan-shotokan Sensei Rachmy Soebajo mi přišel předat diplom. Letos jsem převzal záštitu nad Prague Open Karate Cup a převezmu ji i příští rok.

Mistr Soebajo, který má sám devátý dan, je původem z Indonésie, je mu už 78 let a čiší z něj neuvěřitelný optimismus a energie. Stejně jako z jeho paní, která ho na návštěvě doprovázela. Dal jsem jim svou knížku “O čem sním, když náhodou spím” a povídali jsme si o sportu obecně, nejen o karate. Moc mě potěšilo, že chválil naši vládu. Podle pana Soebaja teď mají víc prostředků než v minulosti. Já jsem mu zase slíbil, že to bude ještě lepší, až dokončíme projekt naší Národní sportovní agentury, na které maká hlavně náš Milan Hnilička.

Dostat děti od mobilů a tabletů na hřiště a do sportovních hal je jedna z největších priorit naší vlády. 

A protože nám nejde jen o zdraví těla, ale i mysli, zapojili jsme se i tenhle rok do kampaně za lepší povědomí o autismu. Česko svítí modře. Fotky jste určitě viděli, jak jsme krásně nasvítili vládní budovy. Jako ministr financí jsem byl jeden z prvních, kdo svůj úřad zapojil. A pamatuju, jak jsme tehdy obvolávali i ostatní ministry, aby se přidali. Na téhle kampani, kterou zastřešuje platforma Naděje pro Autismus, se mi líbí hlavně to, že ukazuje, jak důležité je o problémech mluvit. Nějakou formu autismu u nás má asi 250 tisíc lidí. Když budeme mít o jejich problému větší povědomí, bude se jim lépe žít.

Tak a teď mám pro vás pár odbornějších věcí. Ale nelekněte se jich. Jsou pro naši zem a naši prosperitu extrémně důležité.

V Hradci Králové se konal 22. ročník konference Internet ve státní správě a samosprávě. Sešli se tu snad všichni tuzemští odborníci na oblast informačních systémů a technologií. Bylo to dohromady 2145 hostů, to mě dostalo, připadal jsem si jak na hokeji. 

Je vidět, že tahle oblast má u nás obrovskou expertní základnu. O to víc mě potěšilo, když jsem mohl se svým týmem představit naše aktivity v oblasti digitalizace státu. Děláme v této oblasti hrozně moc, vládní zmocněnec pro digitalizaci Vladimír Dzurilla dělá pořádek v aktivitách státu, které naplní naší koncepci Digitální Česko. 

Počet všech záměrů, se kterými pracujeme, je 808, z toho 147 projektů běží a 235 připravujeme. Všechno to jsou opatření, které zjednoduší život občanům, zaměstnavatelům, živnostníkům i státu. Žádné fronty na úřadech, žádná razítka, konec nekonečného zasílání už stokrát zaslaných údajů. Stát bude všechno sdílet a po nás požadovat jenom ty data, které nemá a chovat se ke všem jako ke svým zákazníkům. 

Možná to zní jako utopie, ale dáváme do toho obrovskou energii a máme první výsledky. Proto mě hrozně potěšila pozitivní reakce nabitého hradeckého kongresového centra. Jsem zvyklý na kritiku i ostré reakce, ale tady jsem si připadal, že snad ani nejsem u nás v Česku. Dostali jsme skvělé vysvědčení. 

Ale zůstávám nohama na zemi. Jsme teprve na začátku a čeká nás obrovská práce. Každopádně podobné reakce mě hrozně nabíjejí. Všem za ně moc děkuju a slibuju vám všem, že nepolevíme.

Jak už určitě víte, náš hlavní tahoun digitalizace státní správy je vládní zmocněnec pro informační technologie a digitalizaci Vladimír Dzurilla. Řídí Státní pokladnu Centrum sdílených služeb, které provozuje Národní datové centrum v Praze. Je to nejmodernější datové centrum ve vlastnictví státu, kde jsou umístěny kriticky důležité informační systémy státu, hlavně z rezortu Ministerstva Financí, Ministerstva vnitra a Nejvyššího kontrolního úřadu.

Jel jsem se tam podívat, abych se víc o technologiích naučil a taky o tom, jak dál je potřeba investovat. Prošli jsme si to od suterénu po střechu včetně dieselových generátorů, místnosti se záložními zdroji napájení a datové sály. Taky mi představili projekt druhého datového centra v Zelenči u Prahy, který v těchto dnech zahajuje zkušební provoz. 

Bavili jsme se o tom, jak třeba pomocí umělé inteligence technologie optimalizovat a snižovat náklady státu na provoz, o eGovernment cloudu a dalších projektech, které v centru řeší.

Vladimír Dzurilla řídí i Národní agenturu komunikačních a informačních technologií. Vzal mě do ní, abych se podíval hlavně na systém Pegas, který zajišťuje radiové spojení všem složkám Integrovaného záchranného systému a dalším subjektům státní správy. Zajímalo mě, jak to celé funguje, jaké služby odsud lidem poskytují a jaké jsou možnosti dalšího rozvoje záchranného systému. Ukázali mi taky zabezpečení a kryptografickou ochranu.

Mimochodem, věděli jste, že Česko je úplně nahoře v žebříčku kyberbezpečnosti? Podle estonského projektu National Cyber Security Index, které srovnává připravenost jednotlivých zemí na prevenci kybernetických hrozeb a připravenost řídit a kontrolovat počítačové incidenty, jsme PRVNÍ NA SVĚTĚ!

A další zpráva k CENÁM VOLÁNÍ A DAT. Pokračujeme v jednáních se všemi aktéry telekomunikačního trhu. Vím, že jsem to psal už několikrát, ale v této záležitosti budu důsledný jako nikdo přede mnou a je mi jedno, co si kdo bude myslet. Buď současní mobilní operátoři začnou sami tlačit ceny za data dolů, nebo tady vytvoříme takové prostředí, že jim nic jiného nezbude. 

Když říkám TLAČIT DOLŮ, tak nemyslím nějaké kosmetické úpravy. Já principiálně odmítám, že u nás budou jedny z nejvyšších cen v Evropě. Tečka.  

Nevím, jestli jste viděli tu novou studii sdružení Telefonujici.cz, která říká, že "Češi platí za mobilní tarify už o 73 % víc, než je průměr cen v EU”. Klidně si na to klikněte v komentáři, co dávám pod hlášení, a srovnejte to s tím neuvěřitelným grafem zástupců operátorů, podle kterého platíme míň, než je průměr EU. Však víte, dával jsem ho na Twitter, aby všichni lidi viděli, co si dovolili mi poslat.

Jestli to doposud nikoho netrápilo, tak my to změníme. Ale chci o tom problému vědět vše, proto se já a můj nejbližší odborný tým trvale potkáváme se všemi, kteří mají na trh vliv. 

Tento týden jsme jednali s Vladimírem Dzurillou a Karlem Havlíčkem s největším virtuálním operátorem Sazka Mobil a vyslechli jsme názor největšího velkoobchodního hráče na trhu, který kupuje služby od velkých operátorů a prodává je svým zákazníkům, běžným spotřebitelům. 

Jsem z byznysu a vycházím z kupeckých počtů, ale fakt nechápu, jak je možné, že virtuální operátoři, kteří nakupují data pro desetitisíce svých klientů, mají leckdy ceny na úrovni zákazníka, který si od velkého operátora koupí jeden mobil. Tímto se trh opravdu nerozhýbá. 

Paralelně řešíme i aukci na čtvrtého operátora a skládáme podmínky, které musí být velmi motivační. 

Byl jsem se taky s Karlem Havlíčkem a vládním zmocněncem pro jadernou energetiku Jaroslavem Mílem podívat i ve dvou jaderných výzkumácích Ústavu jaderné fyziky Akademie věd a Ústavu jaderného výzkumu, jehož většinovým vlastníkem je ČEZ. Získal jsem další informace týkající se naší velké investice, výstavby nových bloků. Musíme u nás dlouhodobě zabezpečit výrobu elektřiny z jádra, což souvisí i investicemi do výzkumu. 
 
Takže jsem jel do Řeže, kde oba ústavy sídlí a s nimi i IQ Structures, což je fantastická firma zabývající se nanostrukturami. Za svoje inovace v boji proti padělání dokladů získala v USA nejvyšší celosvětové ocenění "Government Security Awards 2019". Do Evropy proudí tisíce migrantů, často s falešnými doklady, a tahle naše česká firma vyvinula nejlepší technologii na světě proti falšování! Škoda, že zatím uspěla spíš v cizině než u nás doma, a přitom naše řidičáky jsou nejhůř chráněné doklady v Evropě.
 
A když už jsme u toho výzkumu, mám jednu skvělou zprávu. Vzpomínáte, jak jsem vás před půl rokem informoval o velkém sporu na pražském ČVUT? Konflikt mezi vedením univerzity a výzkumným týmem Českého institutu informatiky, robotiky a kybernetiky profesora Maříka hrozil mezinárodní blamáží a ukončením slibně rozdělaného evropského projektu umělé inteligence ve výrobě. Na poslední chvíli se nám podařilo dostat všechny strany za jeden stůl, došlo ke kompromisní dohodě. Všichni trochu ustoupili a výzkumný projekt RICAIP se nakonec podal. A tenhle týden přišla z Bruselu výborná zpráva – RICAIP byl schválený, NAŠI VĚDCI ZÍSKÁVAJÍ 50 MILIONŮ EUR a máme další prestižní zářez v oblasti špičkové vědy. Gratulujeme celému týmu ČVUT – CIIRC k výsledku.

Tak dál. Tenhle týden už podruhé zasedala Rada vlády pro veřejné investování. Řešili jsme hlavně možnosti financování Národního investičního plánu bez dopadu na státní rozpočet a zadlužení. Musíme pro investice využívat i jiné zdroje než státní kasu a fondy Evropské unie. Přitom se ale nesmí zpomalit tempo výstavby. Naopak veřejné investice musíme urychlit. 

Potřebujeme udělat analýzu, jak to dělají v okolních zemích a inspirovat se z jejich úspěchů. Třeba v oblasti PPP neboli partnerství veřejné a soukromé sféry a taky kapitálových účastí, které můžou být velmi efektivní třeba v oblasti bydlení.

Budujeme republiku pro naše děti a děti našich dětí. Proto chceme posunout státní investice ze stavu neřízeného chaosu do stavu, aby investiční politika byla transparentní, s dlouhodobou vizí, v souladu se strategií země, tak aby projekty financované z veřejných zdrojů přinášely nejen vysokou společenskou hodnotu samy o sobě, ale současně generovaly velké synergické efekty mezi jednotlivými odvětvími. 

A jak říká i sama paní ministryně pro místní rozvoj Klára Dostálová, v Národním investičním plánu budou hrát velkou roli i kraje a obce, protože u nich bude mít státní rozpočet podpůrnou, ne hlavní funkci. 

Už teď je v dohlednu jedna zásadní změna k lepšímu. Nový stavební zákon připravený právě naší paní ministryní. Do několika týdnů bude předložený na vládě. Zásadně ulehčí život stavebníkům. JEDNO RAZÍTKO, JEDEN ÚŘAD, JEDNO POVOLENÍ. Nové stavební právo bude odpovídat 21. století i technologicky. Stavební agenda bude moct probíhat elektronicky.

Takže už žádné stohy spisů, se kterými stavebník běhá po nekonečně dlouhém seznamu různých státních orgánů. Už teď je předložená na Úřadě vlády novela stávajícího stavebního zákona, prostřednictvím které chceme zavést “fikci souhlasu”. To znamená, že pokud se některý z orgánů k žádosti nevyjádří do 30, ve složitých případech maximálně do 60 dnů, automaticky platí, že se záměrem bez podmínek souhlasí. Tato novela by měla nabýt platnosti ještě v tomto roce. Připravili jsme ji proto, aby si úředníci uvědomili, že lhůty mají platit pro všechny. Nejen pro občany.

Pojďme ke zdravotnictví. Už dlouhou dobu sleduju vášně kolem nemocnice v Orlové. Jejich akutní lůžková péče se má přestěhovat do Karviné a Havířova. Zaměstnanci s tím ale nesouhlasí a někteří už dali výpověď. Já samozřejmě vnímám velké obavy zaměstnanců a místních obyvatel. Je to naprosto přirozené a já se jim nedivím. Chápu je. Ti lidé byli na něco zvyklí, nemocnice je pro ně jistota a teď mají začít dojíždět. 

Přesun části nemocnice jinam je zásadní rozhodnutí a je potřeba to lidem pořádně vysvětlit. A jsme zase u té špatné komunikace, kterou neustále všem veřejným institucím vyčítám. Na základě žádosti předsedkyně zdravotnických odborů paní Dagmar Žitníkové jsem zorganizoval jednání na Úřadu vlády za účasti zástupců kraje, ředitele nemocnice, starosty Orlové a odborářů. Bylo vidět, že ta debata je emoční a obě strany mají na věc zásadně jiné názory. Proto, pokud má město Orlová pocit, že provoz nemocnice a její personální obsazení zvládne bez kraje, doporučil jsem, aby se město obrátilo na kraj písemně a požádalo o převod nemocnice do svého vlastnictví, což ale dosud neudělalo. Zároveň jsem vyzval všechny strany, aby uspořádaly veřejnou debatu zástupců krajů, vedení a personálu nemocnice za účasti občanů a informovaly veřejnost o svých argumentech. Je potřeba komunikovat, demonstracemi se nic nevyřeší.

Dál už stručně.

Byl jsem na Slavnostním večeru ke 100. výročí československé měny. Dával jsem z toho docela dost fotek. Bylo to docela velkolepé. Naše předválečná koruna byla jedním ze symbolů naší státnosti. Byla pevná, postavená na zlatém standardu, byla díky své kvalitě ve světě považována za dobrou měnu a to i v době, kdy se jiné státy potýkaly s hyperinflací. Také naše současná česká koruna si vydobyla opravdu solidní místo v naší ekonomice a na finančních trzích a přispívá k rozvoji naší ekonomiky a konkurenceschopnosti. Proto taky nechceme přijímat euro.

Co jsme měli dál. Jednání koalice. Jednání Bezpečnostní rady státu. Přijetí předsedy rakouské Národní rady Wolfganga Sobotky. Jak už jsem psal na Twitteru, řešili jsme hlavně dálnici směr Rakousko, kde máme 20 let zpoždění. Ujistil jsem ho, že na D3 teď budeme makat s maximálním úsilím. Rozestavěných tam bude 40 kilometrů najednou. Trasa Tábor-Linec bude celá hotová v roce 2023. Z Tábora do Prahy si ještě počkáme, ale mohl by to být velký PPP projekt, jaký chystáme u Strakonic.

Přišel za mnou i turecký velvyslanec pan Ahmet Necati Bigali, na Marocké ambasádě jsem se zúčastnil večírku CasaBlanca k přímému spoji Praha – Casablanca, který byl otevřený 1.4. 2019. Bude lítat každé pondělí a čtvrtek. Určitě to pomůže vzájemnému turistickému ruchu a byznysu. Mimochodem Marrákeš skončil v nejnovějším žebříčku nejvyhledávanějších destinací na 9. místě na světě. 

Tak, to by mohlo pro tentokrát stačit. Mějte se krásně a já jdu na vaše otázky. A kdo jste to dočetli před 11. hodinou, tak si mě pusťte v Partii na Primě 😉Čau lidi, tak ani dneska nezačnu slovy "to byl ale v pohodě týden." Byl totiž jako všechny před ním. Brutální. A ten další bude minimálně stejně náročný. Ale popořadě. Nemohlo vás minout, že mě sněmovna vydala k stíhání. 

Jasně. Nemohlo to skončit jinak. Každý tam šel už rozhodnutý, jak bude hlasovat. A podle čeho myslíte, že se poslanci ostatních stran rozhodli? Myslíte, že podle argumentů nebo zdravého rozumu. Jste mimo. Jasně, zvedli ruku prostě podle politické příslušnosti. Vzteklá mise "Sestřelte Babiše za každou cenu" vstoupila do další fáze.

Já jsem samozřejmě hlasoval za své vydání, protože nejsem srab, abych v tom účelovém stíhání nechal manželku a děti. Kteří spáchali co? Vůbec nic. Manželka prodala akcie bratrovi. V čase, kdy farma ani nepožádala o dotaci. Důvod? Rodina chtěla rozdělit podíl na 5 dílů místo čtyřech. To je snad logické a pochopitelné, nebo ne?

Tak jsem měl projev ve sněmovně. Mediální Matrix začal okamžitě řvát, že jsem si dovolil v projevu říct, že žijeme v zemi, kde si můžete objednat vězení. No, asi jsem se blbě vyjádřil, myslel jsem, samozřejmě, trestní stíhání. A o tom jsem v mém případě, ale taky v případě paní Aleny Vitáskové, na kterou si to objednala solární mafie, přesvědčený. Vláčeli ji pět let po soudech, zničili ji život a rodinu. Naštěstí máme nestranné soudy. A je jasné, že drtivá většina policistů, státních zástupců a soudců je poctivých. Jsou ale i jiní - a o těch jsem mluvil.

Kdybych nevstoupil do politiky, tak byste o Čapím hnízdě nikdy neslyšeli. A pokud jo, tak prostě od lidí, kteří se tam výborně najedli a pobavili s celou rodinou, viděli krásnou přírodu, zvířata, biotop, ekofarmu, užili si fajn odpoledne. Ale já do politiky šel. Takže tady máme, logicky, tuhle vylhanou, na zakázku vyrobenou kauzu.

Já šel do politiky, protože jsem chtěl naší zemi nějak vrátit to, že jsem díky ní uspěl. Protože si myslím, že by v ní měli být lidi, kteří se politikou neživí. Od začátku chci naši zemi dostat tam, kam patří. Na špičku Evropy. Tam, kde jsme byli za první Masarykovy republiky. Píšu o tom v knížce O čem sním, když náhodou spím.

Jo, proto jsem šel do politiky. A tomu projektu jsem věnoval maximální energii po celý čas, obrovské nasazení. Naše hnutí, kterému se na začátku všichni posmívali, uspělo hned několikrát. No, a právě proto tady máme Čapí hnízdo, právě proto jsem politicky stíhaný. Je to jediná vylhaná věc, která se mafii povedla, ostatní aféry vyšuměly.

A pokud by snad někdo pochyboval, tak vás chci ujistit: mě nezastraší. Mě se fakt nezbaví. V krizi jsem vždycky nejvýkonnější. Takže: BUDU kandidátem na premiéra za hnutí ANO. Dostal jsem desítky SMS a mailů, abych tu pozici nevzdával. Myslím, že nálada v hnutí je stejná. Nezaznamenal jsem žádný jiný názor na obsazení té funkce, a dobře víte, že v hnutí jsou, třeba na volbu prezidenta, různé názory.

Byli jsme ve vládě krátkou dobu, ale podařilo se nám naši zemi očistit od korupce. ČÁSTEČNĚ. Na našich resortech. A na spoustu dalšího klientelismu a zneužívání státních firem v prospěch lobbistů v prospěch těch, kteří žijí ze státu, si musíme ještě posvítit. A to naši nepřátelé rozhodně nechtějí. Včetně těch, kteří ročně vytáhnou z kapes daňových poplatníků 30 miliard za soláry. I těch, kteří by si rádi rozporcovali ČEZ. I těch, kteří by rádi prodali poslední zbytky českého nerostného bohatství za hubičku. A rozhodně si naši vládu nepřejí ti, kdo nechtějí, aby se objektivně vyšetřil prodej OKD. To jste si snad už všimli.

Stejně, jako bylo jasné, že mě vydají ke stíhání, bylo i jasné, že nedají důvěru naší Vládě pro lepší Česko. Není to žádná rána, prostě další den v práci. Čekali jsme to. Bez průtahů jsme na jednání vlády podali demisi. Panu prezidentovi ji chci předat osobně. Bohužel si tenhle týden nenašel čas, takže se potkáme příští středu. 

Po volbách byly dvě možnosti, jen dvě: hned postavit vládu a bojovat za naše zájmy v Bruselu proti kvótám, anebo donekonečna vyjednávat, a stále by vládla Sobotkova vláda v demisi a nedělala by nic. Tak co byste si vybrali? Já myslím, že to je jasné. Kvóty nechce nikdo.

My mezitím makáme. Jako vždycky. Na vládě řešili ministři, kdo pojede na Olympiádu do Koreje. Já jsem jim vysvětlil, že by bylo lepší sedět doma a držet se židle.

Lidi nás volili, abychom pracovali a ne proto, abychom jezdili na výlety. Stačí, když tam za vládu půjde Milan Hnilička, ten sportu rozumí a má ho na starosti. Chceme, aby naše děti konečně dostávaly peníze na sport transparentně. A stejně tak handicapovaní sportovci.

Pak jsme měli Výbor pro evropské záležitosti a hovořili jsme o migraci a kvótách. Je dobře, že aspoň na jedno téma je ve sněmovně souhlas. Kvóty odmítáme.  A vláda se podle rozhodnutí sněmovny bude samozřejmě řídit.

Příští týden bude ještě náročnější. Budu lítat po Evropě. Zítra se v Bulharsku potkám s premiérem Bojkem Borisovem. Bulharsko teď předsedá Radě Evropské unie takže řídí všechna zasedání, což je strašně důležitá role. Já chci s panem Borisovem probrat hlavně Schengen, Dublin, kvóty, řešení migrace a rozpočet a kolik z něho bude pro nás.

Pak mě čeká World Economic Forum v Davosu. Tam se vyloženě těším. Od dob Klause nás tam nikdo pořádně nereprezentoval. Přitom je to nejvýznamnější setkání státníků na světě, premiéři si během něj domlouvají schůzky. Je to nejlepší příležitost poznat nové lidi a potenciální spojence pro Českou republiku. Mám tam zatím potvrzené schůzky s premiéry Lucemburska, Portugalska a s předsedou Valného shromáždění OSN Miroslavem Lajčákem. Taky vystoupím v diskusním panelu. Má název New Momentum for Europe, takže se budeme bavit o budoucnosti Evropy.

No, a třetí velká akce je summit V4 v Maďarsku. Samozřejmě je hlavní téma  imigrace. Naše čtyřka musí zůstat pevná a krýt si navzájem záda. Orbán Viktor, maďarský premiér, mě ještě k tomu pozval na oficiální státní návštěvu, takže zůstanu i po summitu na odpolední oficiální návštěvu s programem, přijme mě i maďarský prezident János Áder. V Maďarsku budeme řešit stejné věci jako v Bulharsku a navíc postup V4 v Bruselu.

Včera jsem si udělal velkou radost, byl jsem na koncertě k sedmdesátinám Heleny Vondráčkové, a ten koncert byl pecka. Helena má opravdu neskutečnou energii, zpívala všechny klasické hity. Je to naše nejlepší zpěvačka za posledních několik generací.

A aby toho nebylo málo, v pátek máme druhé kolo prezidentských voleb. Tentokrát už se rozhodne. Pojďme, prosím vás, věnovat energii rodině, práci a přátelům.

Mějte se moc hezky a pište mi. Je to pro mě důležité.Čau lidi, kolegové mě pořád nutí, že mám být čtivej, ale já jsem byl vždycky spíš na práci, myšlenky a čísla. Tak se snad nebudete zlobit, když vám jich tentokrát pár nasázím hnedka ze začátku 🤓 Jsou totiž důležitá pro nás všechny. Jinak vám ale děkuju za super vzkazy k narozkám. Bylo jich strašně moc a nestihl bych na všechny odpovědět. Tak jsem se snažil aspoň zalajkovat ❤️ Doufám, že to nepřehlušilo ostatní témata, která jsem vám v minulém hlášení psal. Teď už ale pojďme na ty čísla.

STÁTNÍ KASA MÁ PŘEBYTEK

V pondělí vydali kolegové z ministerstva financí zprávu, že na konci prázdnin je rozpočet v přebytku 14,8 miliard korun. Příjmy do státní kasy rostou díky stále lepšímu výběru daní. Stouply spolu s výběrem pojistného na sociální meziročně o 58,4 miliard. Čili zlepšujeme výběr daní a odvodů tempem 7,9 procent. Zdravím všechny hejtry EET a kontrolního hlášení! 😘

Když jsem minulý týden procházel vaše otázky, několikrát tam na mě vyskočilo, že státní dluh roste a proč to tak je. To jsem ze začátku vůbec nechápal, protože moc dobře vím, že od chvíle mého nástupu do vlády dluh snižujeme. Pak jsem ale u jednoho člověka našel ten zdroj. Jakýsi novinář začal šířit totálně překroucenou informaci, že státní dluh stoupá, protože si našel pár starých údajů vytržených z kontextu. Ukazuje to, jak někteří novináři nepřemýšlí a matou lidi.

Jaký je skutečný vývoj státního dluhu vám dávám jako odkaz do komentářů.

Hodnotí se to vždycky ke konci roku, protože přes rok vydáváme dluhopisy, když je na finančních trzích příznivá situace a tím vznikají jen dočasné výkyvy. Někteří rádobyekonomové a komentátoři to pak demagogicky zneužívají, že se prý zadlužujeme. A to je lež.

Docela obšírně jsem to vyložil několika lidem tady na Facebooku, kteří se na to ptali. Je to docela dost vysvětlování, takže ho nebudu nutit vám všem. Nechci protáhnout tohle týdenní hlášení o celou jednu stranu. Abychom se vůbec dostali k tomu, jaký jsem měl týden včetně návštěvy kancléřky Merkelové v Berlíně 🇩🇪

Takže kdo máte zájem, můžete kliknout na další odkaz, kde to vysvětluju panu Stanislavovi Čeřovskému, který mi teda mimochodem dával hrozné kapky 😓

Vy, kdo se s tím nechcete trápit, stačí kliknout na graf v komentech.

A vy, kdo nechcete ani klikat, tak vám to řeknu v jedné větě: od roku 2013 do půlky roku 2018 klesl státní dluh v poměru k HDP o 8 procentních bodů a bude dál klesat. Dluh snižujeme, i když rekordně investujeme: příští rok to bude 79,6 miliard z národních zdrojů a 122,2 miliard celkově. Všechny tyhle peníze jdou do lidí, do zlepšování kvality jejich života.
 
Uff, tak snad jsem udělal vám, které téma státního dluhu zajímá, full-service a teď můžeme jít na další téma.

MZDY REKORDNĚ ROSTOU

Aspoň tohoto si novináři všimli. Ve druhém čtvrtletí stoupla průměrná mzda meziročně o 8,6 procent na 31.851 korun. To je o víc než dva a půl tisíce korun. Rekord, dámy a pánové. A kdo jste se koukli třeba do středečních lidovek, měli tam mapu, kde jste mohli docela hezky vidět, jak mzdy stoupají v celé republice 🇨🇿 Není kraj, kde by nestouply v průměru aspoň o dva tisíce.

PŘIBUDOU DOKTOŘI

Mladí ve zdravotnictví hrozně chybí. Totální nezájem předchozích vlád způsobil, že třeba u dospělých i dětských praktických lékařů je průměrný věk 50, někde dokonce 60 let 👴🏻 Asi jste si toho všimli. Je to problém i u dalších odborností. S počtem mladých doktorů, který každý rok absolvuje lékařskou fakultu, nejsme schopní zajistit obměnu stárnoucí lékařské populace. Pamatujete, jak jsem se tady rozčiloval, že každý rok 2500 uchazečů skončí pod čarou, i když úspěšně složí zkoušky? Prostě by je na lékařských fakultách neměl kdo učit. 

Takže jsme teď v září poslali injekci 135 milionů korun, aby mohly přijímat víc uchazečů. A od příštího roku to rozjíždíme ve velkém. Následujících 11 let budou lékařské fakulty dostávat o 6,8 miliard navíc, to je o 700 milionů korun ročně víc. Bude na platy pro vyučující, kteří dneska místo toho, aby zůstali na univerzitě, radši odchází do praxe, protože tam mají klidně i dvakrát víc peněz. A lékařské fakulty budou moct přijímat o 15 procent víc uchazečů. Hrozně mladé doktory a doktorky potřebujeme. Ve všech krajích.

Reálná čísla místo keců. Doufám, že vás aspoň trochu potěšila. A teď už pojďme na to, jak jsem strávil uplynulý týden.

V Praze jsme zahájili kampaň do komunálních voleb. Náš kandidát na primátora Petr Stuchlík pozval novináře do dneska už legendárního Obchodního domu Kotva. Udělal si tam v prázdném patře pod střechou volební štáb. Přišel jsem ho podpořit a se mnou i primátoři našich moravských a slezských metropolí. Z Brna Petr Vokřál a z Ostravy Tomáš Macura. Chtěli jsme lidem ukázat to, že náš program je konkrétní a je hlavně o investicích. A představili, jaké máme rozjeté projekty ve druhém a třetím největším městě ČR. Od obchvatů, silnic, nemocnic až po sportovní haly a koncertní sál.

Petr Stuchlík pak představil svoje plány. Hlavně to, že chce ve spolupráci s Ředitelstvím silnic a dálnic dostavět pražský vnitřní okruh. Doprava spolu s drahým bydlením je asi to, co Pražáky trápí nejvíc. Takže pokud půjde všechno v pořádku a nebudou nám do toho opět házet vidle koaliční partneři z řad aktivistů, tak úsek 511, který spojí D1 a D11 na Hradec bude hotový za 5 let a celý okruh včetně 519 a 520 přes Suchdol bude hotový za 8 let. Vím, je to ještě hodně let, ale měli jsme to udělat ještě než jsme vstoupili do EU a než vznikly kraje. Byla by to historická událost v dějinách hlavního města. Taky chceme postavit metro D, které potřebuje hlavně jihovýchodní část Prahy. 

Petra Stuchlíka tohle všechno evidentně baví a je připravený našemu hlavnímu městu věnovat vše 💪 Postavil kolem sebe tým expertů, za které mluví hlavně dosavadní práce. Třeba náš ministr zdravotnictví Adam Vojtěch mu radí s péčí o stárnoucí obyvatele, dlouhodobě nemocné a podobně. S ekonomikou mu zase radí Aleš Michl oceněný třikrát po sobě jako analytik roku. Petr má i přední odborníky na dopravu, digitalizaci, smart city. Věřím, že společně to dají.

Tak a teď ke mně. Určitě vás zajímá to Německo. Jak celá návštěva vypadala, vám nemusím líčit. Dával jsem fotky v takovém tempu, až pár lidí začalo křičet, že mám zvolnit. Ale ještě mnohem víc z vás si přálo, abych přidal. Pravda je asi někde uprostřed, ne? Takže vám to teď shrnu do textu. 

Německo je náš nejdůležitější obchodní partner. Ve vývozu i dovozu. Jen minulý rok to dělalo 89,5 miliard euro. Což je skok nahoru o skoro deset procent oproti roku předtím. Vyvážíme tam 30 procent naší produkce a podíl na dovozu je 25 procent. Taky u nás máme 6000 německých firem, které tu investovaly 20 miliard euro. Tomu se říká strategické partnerství. Musíme ho rozvíjet, ale zároveň si musíme ujasnit naše pozice a taky jasně říct, že jsou věci, přes které prostě nejede vlak. Ano, mluvím o přerozdělování ilegálních migrantů.

Normálně na sebe politici během jednání evropské rady nemají moc času. Teď jsme s paní kancléřkou mohli konečně debatovat v klidu. Přátelsky, i když tvrdě.

Stejně jako v Itálii, na Maltě a v Maďarsku, jsem jí vysvětlil můj celoevropský plán na řešení migrace. 

Shodujeme se v něm jen částečně. Kancléřka souhlasí s novodobým Marshallovým plánem pro Afriku. Základ je finanční pomoc severoafrickým státům a státům, odkud ilegální migranti pochází - podobně, jako to máme s Tureckem, i když bez nějaké dohody o výměně uprchlíků. To, na co máme pořád odlišný názor, je samozřejmě příjmání a přerozdělování ilegálních migrantů. Já jsem kancléřce Merkelové řekl jasně, že dokud nezačne platit nulová tolerance nelegální migraci, tak se nemůžeme posunout dál. Stejně si mě ale otestovala a zeptala se: “A co kdybychom vás požádali, abyste přijali dva nebo tři migranty z další lodě?” Absolutně ne, je to otázka principu, znamenalo by to vyslat pašerákům signál, že se podařilo ukecat i Česko. Pro nás je to vyloučené. Všichni, kteří u nás chtějí pracovat, musí mít pracovní vízum a vybírají si je naše firmy a instituce. Jsme svrchovaný stát a Češi budou rozhodovat, kdo u nás bude žít a pracovat, ne Evropská komise nebo jiný stát.

Zároveň jsem jí ukázal výčet toho, jak naše země pomáhá ostatním státům, nechal jsem k tomu udělat i mapu. Od roku 2015 jsme dali 100 milionů Euro ostatním zemím na zvládání migrace, poskytli 1600 expertů, ošetřili jsme v rámci programu MEDEVAC 2500 pacientů a podobně. To je jasný důkaz naší solidarity. Kancléřka pochopila, že náš postoj je pevný a neměnný.

Těch věcí, o kterých jsem potřeboval s paní kancléřkou mluvit, bylo hrozně moc. Prošli jsme si během povídání její impozantní kancléřství i Bundestag.

Mluvili jsme o tom, že máme zájem, aby německé firmy u nás dál investovaly, ale potřebujeme hlavně investice do vědy a výzkumu. Taky o spolupráci na nákupu a prodeji vojenské techniky. Máme vlastní špičkovou výrobu a taky máme v plánu se postupně blížit k dvouprocentnímu závazku výdajů na obranu v rámci NATO. Tady vždycky říkám, že výdaje na obranu je potřeba posuzovat v absolutních částkách. Snažil jsem se to vysvětlit už na summitu NATO prezidentovi Trumpovi, že v našem případě navýšíme výdaje na obranu od roku 2013 do roku 2024 o 150 procent.

Probrali jsme taky dopravu, hlavně železničním spojení mezi Prahou a Mnichovem, které musíme modernizovat, a Prahou a Drážďanami, kde plánujeme vysokorychlostní trať a budeme společně stavět 26kilometrový tunel pro rychlovlaky.

Dál jsem kancléřce vysvětlil můj názor na rozpočet Evropské unie. Vidím v něm možnost lepšího využití až 75 miliard euro. Místo nejasných programů s nejistými výsledky, bychom je měli investovat do toho, čemu říkám protimigrantská diplomacie - podpořit země severní Afriky, které mají zajistit, aby lodě pašeráků vůbec nevypluly na moře a taky zadržovat nelegální migranty na svých jižních hranicích. Taky bychom tyhle peníze měli investovat do stabilizace afrických zemí, odkud nejvíc lidí utíká. Novodobý Marshallův plán.

Těším se na příští setkání evropských lídrů v Salzburgu. Mám plno návrhů na vylepšení boje proti pašerákům v rámci operace Sophia. Naše zahraniční politika musí být aktivní. Mám jasný plán, jak Evropě pomoci v systémovém vyřešení migrace.

Jinak v Berlíně se mi toho podařilo stihnout docela dost. Potkal jsem se s mým dobrým přítelem Wolfgangem Schäublem, předsedou Spolkového sněmu, se zástupci německých think-tanků a položil jsem s Monikou věnec u památníku Berlínské zdi a kytici u památníku Visegrádské čtyřky. V centrále nakladatelství Axel-Springer jsem si povídal s novináři z Die Welt a Bild o výročí roku 1968, o naší menšinové vládě, o migraci, brexitu a mém návrhu reverse charge, který prosazuju už od dob, co jsem byl ministr financí. Mimochodem je to jediný český legislativní návrh od našeho vstupu do EU a za jeho prosazení bojuju už 4 roky… Dal jsem rozhovor Bildu a nadaci Körber-Stiftung.

I moje paní měla dost nabitý program. Měla setkání v Berliner Tafel, což je největší občanské hnutí v Německu, které poskytuje potraviny potřebným a rozděluje to, co už obchodníci nepotřebují. Pomáhají lidem bez práce, podporují rodiny s dětmi, matky samoživitelky nebo chudé důchodce. 

Dál jela na Oddělení pro zdraví, péči a rovnoprávnost na berlínské státní správě, kde se potkala s ředitelkou Odboru pro ženy v obtížných konfliktních a životních situacích. Taky byla v tzv. Sousedském domě v Schönebergu, kde se starají o děti a seniory. Dělají pro ně hudební a divadelní workshopy a podobně. Monika pro ně měla Karlovarské oplatky, knihy českých pohádek v německém jazyce a českých lidových písniček 🎶

A zajela i na Breitscheidplatz, kde v prosinci 2016 tragicky zahynula naše spoluobčanka Naďa Čižmár při teroristickém útoku. Monika na její památku položila květiny a zapálila svíčku.

Spolu jsme se potkali až na letišti Tegel a letěli domů.

Zpátky v Praze jsem měl jednání s eurokomisařkou Corinou Crețu. Přijela za námi do Hrzánského paláce jednat o budoucím programovém období i aktuálním čerpání evropských fondů. Byla to příležitost, abych jí zdůraznil, že naše země si potřebuje sama rozhodovat, do čeho je nutné investovat a co má naopak nižší prioritu. Potřebujeme hlavně dobudovat chybějící infrastrukturu a zlepšit konkurenceschopnost našeho hospodářství.

A stejně jako německé kancléřce, jsem i paní eurokomisařce řekl jasně, že se mi vůbec nelíbí navrhovaný evropský rozpočet. Proč máme radikálně zvyšovat výdaje na obranu o 25 miliard euro, když jsme členy NATO? A proč chce EU zvýšit svůj rozpočet na administrativu a úředníky o 23 procent, když odchází Velká Británie? Měli by ho naopak snížit o 15 procent.

Vyrazil jsem v týdnu taky do terénu. Už dlouho jsem chtěl navštívit pana Erwina Junkera, majitele Junker Group. Je to jedna z nejúspěšnějších firem na světě v oblasti obrábění. Konečně jsem našel chvíli, abych zajel do jejich továrny v Holicích. Celkem mají v Česku čtyři podniky a je to typický příklad, jaké firmy u nás potřebujeme. 

V Holicích mají nejen výrobu, ale i Technickou akademii a hotel. V něm jsme si dali s panem Junkerem oběd, povídali si v němčině a pak mě provedl po výrobě i akademii. Byl to super zážitek. Dostal jsem jeho knihu Továrník. Je to neuvěřitelný příběh podnikatele.

Další zajímavou technologickou exkurzi jsem měl díky firmě Cubespace. Její inženýři přišli s neuvěřitelně rychlým způsobem stavby domů z jedenáctimetrových kontejnerů. Vtip je v tom, že ani zevnitř ani zvenku vůbec nepoznáte, že kostru té stavby tvoří kontejner. Viděl jsem to na vlastní oči v Březiněvsi, kde postavili mateřskou školku za dva měsíce. A taky v Dubči, kde díky tomu rozšířili kapacitu základky. Prošli jsme si to i s naší ministryní pro místní rozvoj Klárou Dostálovou. Děcka na nás řvaly Ahóóój, dělali jsme si selfíčka, neskutečný bugr 😁

Cubespace staví taky byty, i když zatím hlavně v Německu pro migranty. Mohly by je ale využít naše obce. Je to podle mě ideální způsob, jak zlevnit a zrychlit hlavně sociální bydlení. V našem boji proti šmejdům zneužívajícím dávky na bydlení, by tenhle systém mohl dost pomoct. Obce by si mohly samy postavit bytové domy. Ocenily by to i mladé rodiny, důchodci a samoživitelky. Určitě by za to byli rádi i tam, kde chybí doktor nebo učitel, kterého by starosta mohl motivovat levným bydlením. 

Náš stát v bytové politice neuvěřitelně zaspal. Konečně máme konkrétní projekt na výstavbu bytů 👨‍👩‍👧‍👦 Obce a města můžou začít stavět byty a na sociální byty dostanou od státu stoprocentní dotaci. Schválně si přečtěte rozhovor s naší Klárou Dostálovou a taky, co jsem řekl na Svazu měst a obcí. Hážu do komentářů.

Už jsem v předchozích hlášeních psal o programu na podporu bydlení pro páry a rodiny do 36 let. Dali jsme do něj letos 650 milionů a od příštího roku počítáme s miliardou. Kdo jste to nezaznamenali, dávám znova odkaz.

Co bych vám ještě mohl napsat, když už jsem na šesté straně? V Sezimově Ústí jsem uctil památku prezidenta Beneše u příležitosti 70. výročí jeho úmrtí. Ve Valdštejnské jízdárně jsem byl na zahájení výstavy Františka Kupky. Na Pražském hradě jsem vystoupil na XVI. sněmu Svazu měst a obcí. Apeloval jsem na starosty, aby začali investovat. Vemte si, že v letech 2014 až 2017 se zvýšily příjmy obcí skrz rozpočtové určení daní o 30 procent. Takže teď mají na účtech dohromady s kraji cca 220 miliard korun. Je potřeba, aby se tyhle peníze využily ve prospěch lidí: stavěly se byty, silnice, parkoviště, školy, školky, domovy seniorů, alzheimer centra a sociální zařízení.

Potom se vyhlašovaly výsledky soutěže Nejlepší starosta 2014-2018. Bylo mi ctí předat cenu vítězům pro Středočeský a Liberecký kraj. A gratuluju našemu Petrovi Vokřálovi z Brna, který vyhrál titul nejlepšího primátora 👍

Což mi připomíná, že u metra Pankrác jsme měli první Sousedskou večeři. Takové budou po celém městě až do voleb. Pořádá je náš kandidát na pražského primátora Petr Stuchlík. Jídlo a pití bylo super a lidi se výborně bavili. V médiích se ale stejně stal hlavní hvězdou Pan Vajíčko. Nedělám z toho vědu. Kluk se napil, hodil dvě vajíčka, netrefil se. Čtyři měl ještě u sebe 😱 Já jsem si toho teda ani nevšiml. V novinách jste asi viděli zásah ochranky. Já osobně bych s ním radši promluvil a vysvětlil mu, že se mýlí. A že se vlastně on sám stal obětí štvanice proti mně. Teď má na krku přestupek proti občanskému soužití 🙈

A teď dál. Potkal jsem se s paní Evou Filipi, naší velvyslankyní v Sýrii. Jsme jediní z EU, kteří tam mají velvyslance. Je to unikátní, bohužel jsme tuhle pozici nevyužili. Budu se snažit to změnit.

Měli jsme jednání na Radě pro výzkum, vývoj a inovace, hlavně o mezinárodní vědecké spolupráci s Německem a Indií. A já jednal taky přímo s prezidentem Indické republiky Ramem Nathem Kovindem 🇮🇳 který k nám přijel na pozvání pana prezidenta Zemana. Bavili jsme se hlavně o hospodářské spolupráci, obraně, bezpečnosti, vztazích mezi Indií a EU. Indie je jedním z našich nejvýznamnějších partnerů v Asii. Hlavně pro náš automobilový a těžký průmysl. V Indii mohutně investují třeba Škoda Auto, Bonatrans, Technicoat, Tatra, Škoda Power, Vítkovice Machinery Group a další.

Včera jsem byl v Havířově. Pořádali Havířovské slavnosti 2018 a já si perfektně užil koncert Michala Davida. Tradičně v kotli. Lituju, že jsem v pátek kvůli pracovním povinnostem nestihl koncert Elánu. No každopádně jsem si dal bramborák, který mi Pražáci neodložili a měl jsem taky skvělou palačinku s nutelou a banánem 😍 Sabotáž na dietu, ale nešlo odolat. Cestou domů jsme si dali s Michalem rande na Rohlence v KFC a krátce povečeřeli 🐔 On odtud pak jel koncertovat na Slovensko a já domů do Průhonic.

Tak myslím, že by to pro tento týden stačilo. Mějte se fajn.Čau lidi, tak dárek pro pana prezidenta Trumpa mám! Pro jeho manželku zase vymyslela dárek moje paní. Jak jsem se vás minule ptal, co byste mu dali, tak jsem přečetl všechny komentáře. Fakt všechny. Včetně těch, co říkají, že to určitě nečtu. Jasně, určitě ne 😂😂😂

A jak se říká, život není náhoda. Jeden pán v komentářích navrhnul úplně přesně tu věc, kterou do Ameriky nakonec povezu 😀 Všechny dárky vám ukážu, až je prezidentský pár dostane. Nejdřív tady vám na Facebooku. Tak jestli víte ještě o někom, koho by to zajímalo, tak ať si mě zalajkuje.

Dárečky ale teď bokem. Bude to určitě velký zážitek. Tento rok to je 30 let od Sametové revoluce a 20 let od vstupu do NATO. Taky přesně v den, kdy se s americkým prezidentem potkám, 7. března, bude výročí narození Tomáše Garrigua Masaryka. Položím k jeho soše ve Washingtonu věnec. Spojené státy se zásadním způsobem přičinily o vznik Československa v roce 1918.

Teď ale pojďme na to hlavní téma, které tenhle týden otřáslo českým internetem. Mobilní data. Příšerně vysoké, až snad nemorální ceny, které za telefon a hlavně internet platíme operátorům. Nebudu vás zatěžovat technikáliemi, jen vám teď bleskově odvyprávím, jak makáme na tom, aby šly ceny dolů. Už od minulého roku. A taky mám co říct k té, fakt už trapné, tahanici, kdo s tím přišel první.

Od začátku. V roce 2014 vstoupil do politiky nějaký Babiš.

Možná na to už někteří zapomněli, ale tehdy byl pouhým ministrem financí za druhou nejsilnější stranu. Takže mohl dělat jen to, na co měl kompetence. Začal vyjednávat o lepších cenách volání a dat pro svoje ministerstvo. Rozjel dlouhý a náročný tendr. A po třech letech vysoutěžil snad nejlepší tarif v Evropě. Neomezená data, neomezené volání. Za 200 korun. Naprostý úlet. I na dnešní poměry. Kdyby tehdy fungovala spolupráce ve vládě, premiér ji řídil a ministři si nehrabali na vlastním písečku, mohl jsem to takhle vysoutěžit pro všechny. Dokonce data Českého telekomunikačního úřadu jasně ukazují, že ten můj vysoutěžený tarif rozpohyboval trh. V tom období klesly ceny a samozřejmě skokově stoupla spotřeba dat. Začali jsme víc datovat 👍

Byl rok 2017. V médiích i na sítích se zažilo pravidlo “Co Babiš dělá, špatně dělá,” takže i za to, že jsem pro svoje podřízené vyjednal nejlepší cenu, jsem obdržel pěknou nakládačku. V novinách se začalo psát, co prý obyčejní lidi, když si úředníci volají za tak málo. Poznámka: ty peníze jsem ušetřil VŠEM daňovým poplatníkům, protože my všichni ty úředníky platíme ze svých daní.

Ceny přímo pro lidi mělo vyjednat už před deseti lety ministerstvo průmyslu a obchodu. Je to jejich dědictví, že máme v Česku jedno z nejdražších volání a dat v celé Evropě. My jsme aspoň v roce 2017 prosadili zkrácení přechodu k jinému operátorovi ze 42 na 10 dní.

Jako ministr financí jsem makal na lepším výběru daní, pumpoval je zpátky do naší ekonomiky, abychom mohli dát lidem víc peněz na platech a důchodech. Dělám to i jako premiér. Ale ne proto, aby ty peníze navíc skončily v kapsách operátorů. Představte si. Za 5 let si rozdělili 55 miliard na dividendách. To je jejich ČISTÝ ZISK po zdanění, po všech nákladech a investicích.

Vláda každé země má přece chránit svoje lidi, aby z nich nikdo nemačkal nehorázné peníze za věci, jako je elektřina, voda, teplo nebo volání. Právě tady musí nejvíc bránit monopolizaci cen. My jsme měli ministerstvo průmyslu a obchodu pod sebou jen sedm měsíců a to ještě v menšinové vládě bez důvěry. I tak jsme v první půlce 2018 rozjeli přípravu na příchod 4. operátora, který by měl šanci narušit monopol “velké dvojky” za podmínky, že nebude závislý na jejich infrastruktuře a nebude to nějaký netransparentní bílý kůň.

OPAKUJU. V první půlce minulého roku. Takže jednáme a makáme. Jako jediní. Je s tím spojených tolik technických a legislativních komplikací, že si to neumí nikdo představit. A v jednáních se zahraničními operátory pokračujeme. V březnu a dubnu nás čekají zástupci z USA 🇺🇸 Itálie 🇮🇹 Francie 🇫🇷 Velké Británie 🇬🇧 Jižní Koreje 🇰🇷

Kdo čtete moje týdenní hlášení, tak víte, že jsem se potkal se všemi stávajícími operátory a jednal o snížení cen pro lidi i pro firmy. Znovu jsem jim napsal dopis 22. února a to už ode mě dostali návrh konkrétních opatření. A tenhle týden jsme na tiskovce představili novelu zákona o elektronických komunikacích. Nemohlo vás to minout. Přináší:

Převedení čísla do 2 dnů místo 10.
Bez nutnosti návštěvy stávajícího operátora.
Po 3 měsících už ŽÁDNÁ úhrada za ukončení smlouvy.
Stejná ochrana živnostníků jako spotřebitelů.

Když se z televize dozvěděli Piráti a další politici, jak máme všechno hezky rozjeté, spustili akci. Teda spíš takový výkřik do tmy. Prý jim krademe téma. Bomba. Jaké prosím vás téma? To, s kterým nám nikdy nijak nepomohli? To téma, které já řeším od chvíle, co jsem vstoupil do politiky? Zatím všechny jejich návrhy, které jsem viděl, vychází z toho, co jsme připravili my. 

Tak schválně. Piráti nám poslali svůj návrh zákona v písemné podobě v sobotu. Byla v něm jedna jediná změna oproti současnému stavu. A to snížení úhrady při předčasném ukončení smlouvy z dnešních 20 na 5 procent. My jsme ale v nedělních Otázkách Václava Moravce představili náš mnohem komplexnější a pro lidi výhodnější balíček opatření. A pak najednou, v úterý, přišli Piráti s celou škálou změn. Proč nebyly součástí jejich návrhu novely ze soboty, nám ani veřejnosti doteď nevysvětlili.

Každopádně budu rád za každého poslance, který se k nám připojí a pomůže nám prosadit lepší podmínky pro lidi. Nejsme ideologové, ale praktici.

Pokud chcete vědět, kdo konkrétně na lepších cenách pro vás maká, tak je to hlavně náš vládní zmocněnec pro IT Vladimír Dzurilla, který řeší ty nejsložitější technické a legislativní úkoly, a náš poslanec Patrik Nacher, který je tvrdý a zkušený bojovník za práva spotřebitelů. V minulosti se proslavil jako ten, který pomohl zrušit nesmyslné bankovní poplatky. Banky z něho měly respekt. A teď se zasloužil konkrétně o to, že živnostníci získají stejnou ochranu před operátory, jako mají fyzické osoby.

Práva spotřebitelů bráníme od chvíle, co jsem ve vládě. Čili od roku 2014. Nejen ve vztahu k operátorům, ale i bankám, advokátům, exekutorům, dodavatelům energií, úvěrovým firmám. Byla to spousta zásadních opatření a další budou následovat. 

Jak už jsem vám psal, makáme od minulého roku na tom, aby se na trh konečně dostal nový operátor a zároveň to byl velký investor, který se nebude podílet na stávajícím kartelu. Je s tím spojených plno opatření, která nemá šanci normální smrtelník obsáhnout. Ale dneska už jsou vypracované konkrétní novely zákonů, které to umožní. Naše priorita je čtvrtý operátor a dobudování vysokorychlostních sítí tam, kde doteď chybí. 

Tak, a teď tady mám něco pro taxikáře a všechny, kteří aspoň občas taxíkem jezdí. I pro ně makáme už nějaký čas. Konkrétně na srovnání podmínek mezi klasickými taxikáři a novými službami, jako je třeba Uber nebo Taxify. 

Děláme na tom od konce roku 2017. Vytvořili jsme dvě pracovní skupiny. Jedna byla složená ze zástupců taxikářů, Uberu, příslušných ministerstev a zástupců Prahy. Řešili jsme, jak nastavit novým platformám jasná pravidla a zároveň, jak zjednodušit pravidla pro klasické taxíky.

K tomu jsme vytvořili další pracovní skupinu poslanců, která napříč celou politickou scénou hledala legislativní a věcné řešení, které by byla sněmovna ochotná podpořit. Díky tomu i náš zákon prošel hladce.

Takže odteď musí mít řidiči Uberu a dalších takových služeb licenci taxikáře. Naopak klasickým taxikářům jsme ulevili – nemusí skládat zkoušky z místopisu, města jim nemohou přikazovat barvu auta a podobně. Taxikáři Uberu a dalších nemusí mít taxametr, protože platí předem dohodnutá cena podle aplikace. Pokud je na naplánované trase zácpa, nemůže řidič čekání zákazníkovi účtovat.

Naopak klasický taxikář musí používat taxametr a svítilnu TAXI na střeše. Zato ale může účtovat zákazníkovi každý ujetý kilometr i čas strávený v zácpě. Taky může nabírat zákazníka na mávnutí na ulici, což taxikář Uberu nebo Taxify nemůže.

Nakonec tohle naše řešení podpořili všichni. Teda skoro všichni. V Praze si taxikáři na novou konkurenci teprve zvykají.

Kdo si myslíte, že už jsme na konci, tak se omlouvám. Ještě jsem se ani nedostal k dvoudennímu jednání s Ligou arabských států v Egyptě. Fotky jste určitě viděli, dával jsem jich spoustu.

Byl to první summit Evropské unie s nejvýznamnějšími arabskými lídry. Samozřejmě bylo téma bezpečnost, ale i ekonomická spolupráce. Já jsem vystoupil s příspěvkem zaměřeným hlavně na řešení nelegální migrace, boj proti pašerákům a ekonomickou spolupráci. Znovu jsem zopakoval, že důvody, kvůli kterým vznikla migrační a uprchlická krize, musíme společně řešit v místě jejich původu. Pokud tyto oblasti budou bezpečné a budou prosperovat, lidi nebudou mít důvod z nich utíkat.

Spolupráci v ekonomické a bezpečnostní oblasti podpořila většina lídrů a nakonec jsme k tomu podepsali i Deklaraci. Potkal jsem řadu arabských partnerů z Iráku 🇮🇶 Jordánska 🇯🇴 Libanonu 🇱🇧 Ománu 🇴🇲 Saúdské Arábie 🇸🇦 a debatovali jsme o nejrůznějších možnostech spolupráce s Českou republikou. 

Mimořádné bylo setkání se saúdským králem Salmánem. Naposledy se náš představitel, tehdy pan prezident Václav Havel, setkal se saúdským monarchou králem Fahdem před 18 lety. 

Egyptskému prezidentovi Abd al-Fattáh as-Sísímu jsem osobně předal dopis s prosbou o bezplatné zapůjčení exponátů pro zcela unikátní výstavu Sluneční králové. Připravuje ji naše Národní muzeum a Český egyptologický ústav na rok 2020. Budou na ní k vidění nálezy Českého egyptologického ústavu z lokality Abúsír plus sbírky uložené v několika německých muzeích a New Yorku. 

Je to skvělá příležitost. Taková výstava by přitáhla do Prahy až 300 tisíc turistů z celého světa. Musí o tom ale ještě jednat vláda a taky musíme vyřešit pojištění exponátů. Jejich hodnota pro celé lidstvo je ovšem nevyčíslitelná. Pana prezidenta Sísího jsem samozřejmě na otevření výstavy osobně pozval.

Další kulturní pecka. Spojení naší Národní galerie s pařížským Centre Pompidou, které dlouhodobě prosazuju. Určitě jste viděli nějakou fotku s panem prezidentem Centre Pompidou Sergem Lasvignesem. Pozval jsem ho i s jeho paní na večeři do Kuchyně, kde mají skvělou tradiční českou kuchyni. Seděli jsme u toho samého stolu jako předtím s prezidentem Macronem 😀

Celé to začalo, když jsem během oslav 100. let výročí republiky vzal francouzského prezidenta Emmanuela Macrona do Národní galerie a ukázal mu naši sbírku francouzských malířů, kterou kdysi zakoupil T. G. Masaryk. A tam vznikla myšlenka spojení s Centre Pompidou. 

Jednali jsme o tom pak při mé listopadové návštěvě v Paříži. Teď zase navštívil pan prezident Lasvignes nás. V Praze byl poprvé v životě, tak jsem se snažil, aby si to užil. Snad se povedlo. Hlavní je, že jednání už jsou fakt konkrétní. Čeká nás podpis memoranda o porozumění. 

Náš cíl je dlouhodobá spolupráce. Chceme pro Prahu získat tuto prestižní značku, kterou má zatím jen pár galerií na světě. Sami Francouzi navrhli, že bychom fungovali jako kulturní centrum spolupracující s Centre Pompidou pro celý region střední a východní Evropy.  

Teď od kultury zpátky do tvrdé praxe. Není týden, abych neabsolvoval nějaké setkání s podnikateli a denně mi od nich chodí maily a podněty. A úplně největší problém je, že nejsou lidi. Českým firmám chybí 300 tisíc zaměstnanců a začíná je to brzdit v investicích. To je vážný problém a proto navyšujeme kvóty pro zahraniční pracovníky, hlavně z Ukrajiny.  A zároveň snižujeme administrativní náročnost pro zrychlené vyřízení jejich pracovního pobytu. Protože i při vší snaze firmy čekají kvůli všem byrokratickým formalitám i půl roku, než k nim od podání žádosti nakonec nastoupí. To je nepřijatelné. Proto jsem svolal na středu jednání a pozval zástupce ministerstva práce, zahraničí, průmyslu, zemědělství, dále odbory, velké zaměstnavatele i zástupce malých firem. 

Shodli jsme se na navýšení počtu pracovníků z Ukrajiny ve zrychleném režimu z dvaceti tisíc na čtyřicet tisíc ročně, což považuji za zcela zásadní. Současně jsme dohodli posílení konzulátu, aby se stíhalo vše rychleji vyřizovat. Zasekli jsme se ale na požadavku ministerstva práce a sociálních věcí, které s podporou odborů požaduje nastavit zaručenou mzdu pro pracovníky z Ukrajiny o 20 procent víc, než pro naše lidi. Ano, slyšíte správně, kolegyně Jana Maláčová s šéfem odborů Josefem Středulou zcela vážně navrhují, že pro cizince máme připravit lepší podmínky, než pro naše zaměstnance 🙈 Překvapilo mě, že by s tím neměli problém zástupci velkých zaměstnavatelů, naopak zástupci malých byli naprosto neústupní a požadují pro všechny stejné podmínky. A já se k tomu kloním taky. Nechápu, proč bychom měli zvýhodňovat cizince, nepostřehnul jsem, že by v Německu dávali našim sestřičkám vyšší zaručenu mzdu, než německým. Na tomto jsme se tedy neshodli a budeme to řešit v rámci koalice.

Teď už to vezmu krátce. Na hradě jsem jednal s panem prezidentem. Hlavní téma byl příští rozpočet, investice, pan prezident už tradičně oceňuje náš záměr víceletého finančního plánu. Dál jsme mluvili o evropských volbách a mé cestě do USA. Měl jsem schůzku k mobilním operátorům, jednala vláda. Uspořádali jsme velké setkání hejtmanů a našich ministrů. Dál jsem jednal s Českou exportní bankou, Exportní garanční a pojišťovací společností, Českomoravskou záruční a rozvojovou bankou, Letištěm Praha, OKD. K tomu všemu jsem vám psal už docela dlouhý příspěvek.

Uf, tak vám přeju hezkou neděli a jdu na vaše otázky. Mějte se fajn.Čau lidi, socha Svobody v New Yorku, jasně. Každej si musí udělat selfíčko. Samozřejmě i my tři s Monikou a Vivien. Naposledy jsme tu takhle byli, když bylo Vivien 7 let. Vzali jsme ji, aby si užila Ameriku. A hlavně můžem být spolu. Příští týden se totiž už vrací po prázdninách do školy. Letenky a hotel jsem zaplatil ze svého mimochodem. Jak znám některé novináře, to bude to jediné, co je na tomhle mém hlášení bude zajímat. Sem i domů letíme normálně linkou. Na Empire State Building, v Battery Gardens, na Broadway i u sochy Svobody jsem potkal Čechy a taky mladé lidi. Je dobře, že vidí svět. New York je úžasný, žije tady skoro stejný počet lidí jako v celé naší zemi. Ale ta kvalita silnic… Neustálé zácpy. 

Vím, Spojené státy jsou pojem. Ale řeknu vám jednu věc. 

Tuhle zemi právě teď v kvalitě života předehnala jedna jiná. 

Mnohem menší. 

Země, kterou znáte líp než jakoukoliv jinou. 

Schválně, jestli na to přijdete.

Jo, naše Česká republika.

Žebříček zemí sestavily Deloitte a Social Progress Imperative. A Česká republika je v něm nejen výš než Spojené státy, ale i třeba než Singapur nebo Izrael! A suverénně nejlepší ze všech zemí V4.

Tady v New Yorku si celý týden budeme povídat o budoucnosti planety. Určitě na Valném shromáždění OSN řeknu, že Česká republika je jedna z mála zemí na světě, která plní závazky z pařížské klimatické konference. Je nás bohužel na světě jen pár desítek takových zemí. Ze 185, které tu dohodu o snižování emisí podepsaly. 

Píšu vám každý týden o tom, jak konkrétně pracuju na budoucnosti naší země. A dokonce jsme začali naši budoucnost i sázet.

Jak?

10 milionů stromů. Tolik jich chce mimo les vysázet do pěti let Ministerstvo životního prostředí, Nadace Partnerství, Svaz měst a obcí a další organizace spojené do iniciativy Sázíme budoucnost. Protože jeden jediný strom má chladicí sílu jako 10 klimatizací, vytvoří za den kyslík pro 10 lidí, a během svého života vstřebá tolik oxidu uhličitého, kolik by do vzduchu vypustilo auto, kdyby třikrát objelo Zemi. Je k tomu i web, kde se můžete přihlásit, pomáhat, darovat, odebírat novinky, pomáhat s koordinací. Prosím, aspoň k tomu odběru novinek se přihlaste. Dám za chvilku odkaz sem na Facebook.

Já už tam mám svůj první zářez. U Kramářovy vily jsme totiž s kolegy vysadili lípu. A v Horním Jiřetíně jsme s Richardem Brabcem a Karlem Havlíčkem vysadili další 3 lípy.

Minule jsem vám psal o klimatickém panelu, na který jsme pozvali naše přední odborníky, abychom vypilovali přípravu sem do New Yorku. Ale ještě než jsem odletěl, hostili jsme s Richardem Brabcem dvě mezinárodní klimatické akce u nás v Praze. Ta první se jmenovala Změna klimatu v ČR – mitigace a adaptace. Takže jsme se bavili nejen o snižování emisí skleníkových plynů, ale i tom, jak se přizpůsobit dopadům klimatické změny. To je v případě Česka hlavně sucho.

Minulý rok byl nejteplejší od chvíle, co se vůbec teplota začala měřit. Nejen v České republice, ale v celé Evropě. Teplo a sucho je taky důvod, proč je kůrovcová kalamita tak ničivá. Naše lesy umírají. 

O tom, jak se nové situaci přizpůsobit, přednášeli špičkoví experti nejen z Česka, ale i Slovenska a Velké Británie. Přijel dokonce i britský ministr pro klimatickou změnu Lord Duncan. Potvrdilo se, že už několik let děláme správná opatření. Obnovujeme stovky rybníků, mokřadů, revitalizujeme řeky, lépe využíváme dešťovou vodu ve městech, vracíme do české krajiny meze a remízky. A taky musíme zásadně změnit složení našich lesů.

Zadržování vody v krajině a ochranu půdy proti erozi máme už v našem programovém prohlášení, založili jsme Národní koalici pro boj se suchem a začali dělat věci, na které vlády před náma totálně kašlaly. Jasně, kdo sází strom, těžko může čekat, že bude odpočívat v jeho stínu, jak říká jedno přísloví. Celý můj projev si můžete přečíst za chvilku tady na Facebooku.

Druhá akce byl česko-izraelský vodní seminář, který jsme uspořádali v budově Poslanecké sněmovny. Tam jsme šli do hloubky toho, jak se mají města adaptovat na sucho, jak šetrně hospodařit s vodou a využívat odpadní vody. Izraelci jsou v tomhle machři, dokážou vodu recyklovat až devětkrát, než odejde do kanálu. 

Mluvili jsme o zelených střechách, využití šedé vody v developerských projektech, dešťové vodě a představili jsme příklady, jak v tomhle odvětví už spolupracují české a izraelské firmy a jak podporujeme vědeckou spolupráci mezi našimi zeměmi. 

Jsem moc rád, že tahle akce vyšla. Domluvil jsem ji už na začátku roku, když jsem jednal v Izraeli s premiérem Benjaminem Netanjahuem. Za izraelskou stranu přiletěl třeba Amir Erez, vrchní ředitel sekce vod, odpadních vod a toků nebo David Weinberg, přední expert na management pitné vody a veřejné zdraví. Během mého projevu jsem jako vždycky zpromoval naši inovační strategii Czech Republic: The Country For The Future a připomněl, že s Izraelci jsme měli už v červnu skvělé inovační fórum.

Chceme do budoucnosti našeho národa investovat stále víc. A na to potřebujeme co? 

Správně. 

Peníze. 

Pamatujete, jak jsme v červnu s Karlem Havlíčkem představili ideu Národního rozvojového fondu? Řekli jsme, že by do něj měly dobrovolně přispívat banky a další velké korporace, které platí vysoké dividendy do svých mateřských společností. Jasně, šlo to řešit sektorovými daněmi, jak navrhují ostatní politické strany, ale my jsme řekli, že daně zvedat nebudeme, navíc třeba v bankovním sektoru by byly neefektivní a obrátilo by se to proti občanům, živnostníkům, spotřebitelům a malým firmám. Takže jsme řekli, že vytvoříme společný dlouhodobý zdroj pro strategické investice do školství, dopravy, životního prostředí nebo třeba zdravotnictví. Taky jsme slíbili, že do konce září bude všechno hotové. 

Jasně, že se tomu hejtři smáli. 

Tak mám pro ně fakt dost blbou zprávu. 

Je to SPUŠTĚNÉ.

Tenhle projekt nemá v dějinách naší země obdoby.

Karel Havlíček, který na tom se svým týmem makal celé prázdniny, tenhle týden podepsal pilotní projekt, do kterého zatím jen velké banky investují 7 miliard korun. Díky nim můžeme získat za výhodných podmínek dalších 20–30 miliard korun. Musíme ještě počkat na licenci od České národní banky, ale ve druhé polovině příštího roku by se všechno mohlo rozjet.

Čili najednou máme na investice do veřejně prospěšných projektů víc než 30 miliard, které by tradiční politici prostě nikdy nedokázali přinést. Takhle to vypadá, když jednání vedou lidi se zkušenostmi z byznysu. Po dlouhé době získává konečně náš stát důvěru u špičkových podnikatelů. Do našeho Národního rozvojového fondu se hlásí další společnosti.

A další hrozně důležitý krok. Na vládě jsme schválili návrh státního rozpočtu na příští rok. Ještě předtím jsme ho představili na tripartitě zástupcům odborů a zaměstnavatelů a i ti s ním byli spokojení. No a když jsme o něm potom jednali na vládě ve Strakově akademii, přišel mezi nás i prezident Miloš Zeman.

Aspoň jsme mu mohli vysvětlit některá čísla. Třeba jak je to s počty státních zaměstnanců. Jasně, stoupají, ale do nich se počítají taky učitelé, vojáci, hasiči nebo lékaři. Od roku 2012 jich je o 49.695 víc. Tři čtvrtiny z toho jsou právě zaměstnanci ve školství. Další čtvrtinu dělají hlavně vojáci a policisté.

Takže, když nějaký komentátor kritizuje, že je moc státních zaměstnanců a zároveň, že chybí 6 tisíc učitelů, tak by si to měl trochu srovnat v hlavě. Děláme všechno pro to, aby se chybějící učitele podařilo doplnit. Ale je to hlavně úkol ředitelů a zřizovatelů škol. Stát jim na to musí vytvořit podmínky. Zvyšujeme kantorům platy nejvíc ze všech profesí. O tom jsem vám psal už v předminulém hlášení.

Každopádně Alena Schillerová postrčila ostatní ministry, aby se porozhlédli po možnostech, jak u sebe snížit počet úřednických míst. Díky tomu příští rok škrtneme 2.970 míst, bez kterých se lidi fakt obejdou. Začalo to už loni, když Alena Schillerová zrušila 1.300 černých duší, peníze částečně rozpustila na motivační příplatky reálně potřebných úředníků a ještě k tomu ušetřila všem daňovým poplatníkům 3,4 miliardy korun. Paráda. A v budoucnu problém černých duší definitivně vyřešíme díky novele zákona o rozpočtových pravidlech, který Alena Schillerová připravila. Určitě koukněte k ní na Facebook, dala si tam tenhle týden zase spoustu užitečných věcí.

Karel Havlíček zase panu prezidentovi ukázal, jaká máme připravená opatření v průmyslu a podnikání, kdyby ekonomika nerostla tak rychle, jak čekáme. I když podle studie Allianz Euro Monitor jsme 4. nejstabilnější ekonomika v celé Evropské unii.

Mimochodem, když jsme u toho ochlazování ekonomiky, budu rád, když si přečtete článek od světově uznávaného odborníka na eurozónu, který dám za chvilku na Facebook.

My jsme na naprosté špičce a ani tak nic nepodceňujeme. Konečně někdo náš průmysl řídí, a taky export, energetiku a obchod. Dvě dekády v tom byl chaos a někteří si určitě ještě pamatujete na ty specialisty, kteří se na postu ministra průmyslu a obchodu vystřídali…

Karel Havlíček taky vysvětlil panu prezidentovi, proč nás ročně stojí podpora obnovitelných zdrojů skoro 50 miliard a proč třeba jen soláry dotujeme 29 miliardami za rok, když přitom dodávají jen 3 procenta elektřiny. Je to tunel zděděný po zkorumpovaných a diletantských vládách z roku 2008–2010. Nechali se tehdy koupit solárními lobbisty a účet známe všichni. Máme jim zaplatit 1000 miliard korun. Karel Havlíček ale slíbil, že celý systém podpory přehodnotí. Bude to ale hrozně obtížné, protože prostě musíme dodržovat zákony, které dokonale využila solární mafie. 

Plus je ještě potřeba vzít v úvahu, že do solárů investovaly i tisíce seriózních, malých podnikatelů a těm se něco slíbilo… A právě malé investory si velcí lobbisté a jejich zástupci berou jako rukojmí, když argumentují, proč jim máme podporu nechat. Začínáme ale pracovat na tom, aby mejdan solárních baronů skončil dřív, než měli v plánu.

Pan prezident náš rozpočet na rok 2020 podpořil. Aby taky ne, Aleně Schillerové se ho podařilo sestavit tak, abychom drželi na uzdě rozpočtový schodek a zase o něco snížili poměr státního dluhu na HDP. Zároveň lidem přináší další zvýšení životní úrovně. O tom všem jsem vám psal celé prázdniny, tak jen rychlé opáčko.

Průměrný důchod vyšší o 900 korun na 14.326 korun měsíčně.
Rodičák vyšší o 80.000 korun na 300.000 korun.
Plat učitelů o 10 procent vyšší a další rok o 9 procent. Dosáhneme cíle, aby v roce 2021 měli v průměru 45 tisíc, jak jsme slíbili.
Plat nepedagogických pracovníků ve školství vyšší o 7,2 procenta. Díky zrušení platové třídy č. 1 si polepší v průměru o 2 tisíce korun měsíčně.
Ostatní státní zaměstnanci dostanou přidáno 1.500 korun fix měsíčně. Nejvíc si polepší ti s nejnižšími výdělky. I tady rušíme nejnižší platovou třídu, tím si profese jako kuchařky, uklízečky, uvaděčky polepší ještě o 3,5 procenta.
Podpora vědy a výzkumu stoupne na 47,6 miliardy.
Výdaje na investice stoupnou na rekordních 146,7 miliard.
Další rekord. Na stavbu a údržbu silnic, železnic a dalších dopravních staveb půjde z národních zdrojů 70,2 miliard.
Dál poroste rozpočet Ministerstva obrany nebo třeba příspěvek na výkon státní správy.
A TAKY ŠETŘÍME. Všem ministerstvům půjdou dolů provozní výdaje o 10 procent.

Alena Schillerová patří k ministrům, kteří prázdniny odmakali. Takže jí děkuju, že všechna jednání o rozpočtu zvládla a celé to doklepla. 

A ještě sem dám promo na jeden její projekt. Dluhopis Republiky. Je to konečně možnost, jak normální lidi a rodiny můžou nakupovat státní dluhopisy, investovat tak svoje peníze bezpečně do rozvoje našeho státu a se skvělým úrokem. Dluhopisy Republiky jdou na dračku, už předchozí 4 úpisy lidi nakoupili za 10,4 miliard a teď v pondělí jsme spustili už 5. upisovací období. Tak koukněte, můžete to využít i jako super dárek, je stylový, užitečný a skvěle vypadá. Odkaz dám za chvilku na Facebook.

Pan prezident teda přijel podpořit náš rozpočet do Strakovky a já zase jel za ním do Lán. Řešili jsme hlavně V4, Balkán, Valné shromáždění OSN. Co si ale z toho některá média jako jediné téma odnesla? Jasně. Kosovo. 

Takže prosím vás k těm fake news, které se šíří ohledně Kosova a údajného odvolání jeho uznání. Nevidím důvod, proč by česká vláda měla odstoupit od uznání Kosova jako samostatného státu. NIC SE MĚNIT NEBUDE.

Pardon, že jsem si dovolil vyslechnout stanovisko pana prezidenta, jehož postoje ke Kosovu jsou dlouhodobě známé. To, na co se pan prezident odvolával, je usnesení sněmovny z 6. února 2008, které bylo po široké diskuzi přijaté valnou většinou. Z přítomných 137 poslanců bylo 117 pro, jenom 2 proti. 

Na postoji Česka se nic nemění. Stejně se ale hned objevily komentáře, že jsem během pár dnů otočil, když jsem po schůze v Lánech nevyloučil změny ohledně uznání Kosova. Jenže já jsem akorát vysvětlil to, že jsme s prezidentem diskutovali za jakých okolností vlastně jeho tehdejší vláda udělila souhlas s bombardováním Jugoslávie. On to dnes považuje za chybu a to je vlastně všechno. 

Ty okolnosti byly tehdy docela extrémní. Česká republika vstoupila do NATO 12. března 1999 a už 30. března, během nočního zasedání, dostala vláda zprávu z Bruselu, že začne bombardování, že probíhá takzvaná tichá procedura, a pokud země neoznámí do půlnoci své výhrady, tak s návrhem souhlasí. Vláda tedy byla pod velkým tlakem a jako poslední ze zemí Aliance až po půlnoci bombardování odsouhlasila. Byli jsme tedy v NATO pár dní a podle prezidenta by nebylo normální, kdybychom jako nováček v NATO byli jediná země, která by alianční operaci vetovala.

Česká vláda uznala Republiku Kosovo 21. května 2008 na výjezdním zasedání v Teplicích na návrh ministra zahraničních věcí Karla Schwarzenberga

Další hoax, a tentokrát celkem zábavný, na který se chytili etablovaní novináři. 

Jeden člověk na Twitteru, co si říká Kozel v Porcelánu, vzal zveřejněné plány pražského magistrátu, jak by měla vypadat nová čtvrť v Letňanech, a udělal z nich vizualizaci. Výsledek je tak otřesný, že to bavilo celý internet několik dní. Třeba, že navrhovaná nemocnice je větší než Pentagon nebo několik egyptských pyramid dohromady, a že na náměstí se vejde 10.000 traktorů nebo 22 boeingů a další srandy.

Kozel v Porcelánu do toho dal fakt hodně energie a naládoval k tomu desítky tweetů s obrázky. 

Akorát teda nevěděl jednu věc.

Že to není můj návrh.

Že je to návrh magistrátu.

Samozřejmě, že novináři to od něj hned převzali. Kozel v Porcelánu se nakonec omluvil, ale kachna už byla na světě. Příliš mnoho lidí je zmasírovaných demagogií, kterou šíří bohužel sám pražský primátor Zdeněk Hřib. Pustil do médií už tolik nesmyslů, že bych potřeboval celé týdenní hlášení na to je okomentovat. Proto vám dám za chvilku na Facebook odkaz, kde máte přehledně pod sebou všechny ty lži a polopravdy, jak je uvádí na pravou míru Úřad pro zastupování státu ve věcech majetkových.

I já jsem panu primátorovi poslal čtyři dopisy, dal mu konkrétní nabídky a žádal jsem ho, aby začal konečně řešit čtvrť v Letňanech ku prospěchu Pražanů. Odpověď na poslední dopis z července jsem dosud nedostal.

A vám dám za chvilku na Facebook prezentaci, kterou jsme tenhle týden k Letňanům představili novinářům. Máte tam přehledně čísla, fakta, prostě argumenty, které rozumný člověk nemůže obejít.

Ve zkratce. Ročně v Praze vyhazujeme z okna půl miliardy korun na nájemném soukromým firmám, abychom měli kam umístit státní úředníky. Z celé republiky je v Praze 16 procent administrativních budov, ale podíl na nájemném je neúnosných 57 procent.

Další neuvěřitelné číslo. Výdaje na provoz a údržbu budov, ve kterých úředníci sídlí, je jen v Praze 1,4 miliardy, to je skoro polovina toho, co platíme za kancelářské budovy po celé zemi!

Závěr je jasný. Pokud máme šetřit peníze daňových poplatníků, musíme vyřešit situaci v Praze.

Tenhle týden jsem to novinářům ukázal přímo na místě v Letňanech. Teď je tam stanice metra uprostřed polí. Víte, proč byla vůbec postavená? Prý kvůli olympiádě, která u nás nikdy nebyla.

Takže zatímco v hustě obydlených čtvrtích lidi čekají na metro D jako na smilování, v Letňanech můžete vyjít po schodech přímo do pole, kdyby tenhle východ nebyl uzavřený. Když ale na pozemku, na kterém chtěl bývalý primátor Pavel Bém postavit olympijský stadion, vybudujeme administrativní čtvrť s dětskými skupinami, stravovacím zařízením, ubytováním, parky, parkovišti, dostane celá tahle část smysl, život a hlavně ekonomicky uleví CELÉ ZEMI.

Chtěl jsem o tom jednat s panem primátorem. Vlastně jsem se k němu několik měsíců musel dobývat. A když se tento týden konečně uráčil na schůzku a já mu dal na stůl čísla, víte, co udělal? Prostě to odmítl. Jen tak z principu, protože politika Pirátů stojí na základním principu odmítat všechno, s čím přijde Babiš.

Ví vůbec Pražané, co jejich primátor blokuje?

Vždyť za pozemky v Letňanech v hodnotě asi 400 milionů korun může Praha dostat víc než 100 MILIARD korun!

Počítejte se mnou.

Stát co nejrychleji dostaví vnější okruh kolem Prahy za 68 miliard korun. Já jsem už zadal ministrovi dopravy instrukce.
Vnitřní okruh si vždycky platilo město samo, ale i tady jsem ochotný vyjít vstříc a nabízím, že i ten za několik desítek miliard korun bude financovat stát formou PPP projektu. Čili, že by ho postavila firma na základě transparentního zadávacího řízení a stát by výstavbu postupně splácel.

Bohužel pan primátor nerozumí investicím a neví, jak PPP projekty fungují. Při našem jednání se oháněl tím, že jeden takový projekt před 20 lety v Česku nevyšel. No super argument. Já mám ale větší zkušenosti s investicemi a vedením projektů než kdokoli z mých kolegů politiků. Kolegové prominou. U PPP projektu strakonické D4, díky kterému se postaví 32 kilometrů dálnice, jsme už pokročili tak daleko, že v roce 2020 dojde k výběru koncesionáře a potom, pokud to odhlasuje Sněmovna, začneme stavět. TAKŽE TO JDE.

Pojďme dál, co Praze nabízíme. Postavili bychom v nemocnici na Vinohradech nové traumacentrum za 5 miliard korun. Odborníci se shodují, že v Praze chybí. NE nová nemocnice, kterou chce mermomocí pan primátor narvat do Letňan. Ta nemá žádný smysl a právem si z ní udělal srandu Kozel v Porcelánu na Twitteru. Novou nemocnici nepotřebujeme, stačí zrekonstruovat 3,5 kilometru vzdálenou nemocnici na Bulovce.

Tohle všechno primátor shodil ze stolu. Chápete to?

Přitom nevymýšlíme nic, co by ve světě už nefungovalo. Aby to viděli úplně všichni, zorganizoval jsem na 1. října mezinárodní konferenci, kde o svých zkušenostech s výstavbou a fungováním administrativních komplexů budou přednášet experti z Norska, Dánska, Německa, Estonska a Litvy.

Na tuhle konferenci jsem pozval pana primátora i všechny pražské zastupitele. Možná, když pan primátor uvidí, že to v ostatních zemích funguje, přestane blokovat naše řešení, jak ušetřit celému státu peníze a zjednodušit život Pražanům. 

Když už jsme u těch hoaxů a polopravd, tak sem přihodím ještě jednu věc pro vaše pobavení. Určitě sledujete, jak se všichni hejtři pustili do státního zástupce Jaroslava Šarocha jen proto, že zastavil stíhání mě a mé rodiny. I potom, co vedoucí městský státní zástupce Martin Erazím zastavení potvrdil, začali hejtři volat, ať to posoudí někdo “nezávislý.” Ona totiž nezávislost v jejich stádním myšlení znamená “poslat Babiše do tepláků bez důkazů.” Jen ten, kdo to dokáže zařídit, je podle nich skutečně nezávislá osobnost. Určitě by rádi, aby se vrátily lidové soudy. V 50. letech minulého století se takovými zbytečnostmi jako právo a důkazy nezdržovali a dělalo se, “co bylo potřeba.” 

Zpátky k panu Šarochovi, a jak se v jeho případě ukázalo fungování protibabišovských médií. Ani je nebudu jmenovat. Dám vám jen pár citací a můžete si je podle nich vygooglit. 

Tenhle web před 2. zářím 2019 nevydal o Jaroslavu Šarochovi JEDINOU negativní zmínku. No a pak přišla zpráva o zastavení stíhání a už tady máme řeči o “blamáži” a “selhání” nejen pana Šarocha, ale i Martina Erazíma, a dokonce Lenky Bradáčové.

Schválně si to najděte.

Před 2. zářím 2019 je Jaroslav Šaroch “extrémně pečlivý a důkladný, neponechává nic náhodě… Jeho rozhodnutí v kauze Čapí hnízdo proto nedává premiérovi v demisi příliš nadějí…”

Po 2. září 2019 je Jaroslav Šaroch „váhavý střelec, který krajně nerad nese zodpovědnost,“ protože „odmítl poslat premiéra před soud.“ 

Obrázek o nezávislosti některých médií si uděláte určitě sami.

Teď už zpátky do práce.

Vzal jsem ministry Adama Vojtěcha, Karla Havlíčka a Richarda Brabce a vyjeli jsme do Ústeckého kraje.

S ministrem Vojtěchem jsme zašli do Masarykovy nemocnice v Ústí nad Labem, kterou provozuje společnost Ústeckého kraje Krajská zdravotní. Z minulého i předminulého hlášení si určitě pamatujete, jak pár jednotlivců za pomocí PR agentury rozjelo kampaň, že ve zdravotnictví je krize a zdravotní pojišťovny musí okamžitě rozpustit finanční rezervy. V Ústí jsem se osobně přesvědčil, jaký je to nesmysl. Daří se jim skvěle. Debatovali jsme s personálem a ukázali nám robota ve školícím centru střediska robotické chirurgie. Mluvil jsem i s vedením a nikdo o žádné krizi neví.

Jak už jsem vám psal minule. Peníze do zdravotnictví lijeme rekordně a záleží už pak na managementu každé nemocnice, jak se jí daří. A v Ústí je vidět, že to funguje dobře. Vedení některých dalších nemocnic by si z Krajské zdravotní mohlo vzít příklad. Příští rok dostane na úhradách o 313 milionů korun víc než letos. Je to největší poskytovatel zdravotní péče v Ústeckém kraji. Provozuje 5 nemocnic a zaměstnává 7061 lidí.

A platy? To je samozřejmě taky velké téma odborů. V Ústí lékaři vydělávají skoro 100 tisíc a sestry průměrně 43 tisíc korun. Takže třeba sestry tady mají o 70 procent větší platy než v roce 2014. Krajská zdravotní tady navíc buduje nová oddělení, klinickou imunologii a alergologii a centrum bolesti za skoro 20 milionů korun. A díky naší podpoře tady mají kardiocentrum, kde můžou za podpory zdravotních pojišťoven provádět náročné operace srdce.

Z návštěvy nemocnice v Ústí jsem si odnesl pro sebe jeden úkol. Podpořit je, aby tady mohli mít pobočku lékařské fakulty. Budu o tom jednat s rektorem Univerzity Karlovy panem Tomášem Zimou. Pomohlo by to vyřešit nedostatek lékařů.

Krajská zdravotní mi taky potvrdila, že je připravená převzít Lužickou nemocnici, jak se už předtím zavázala, a teď jen čeká, až doběhne insolvence. Ministr Vojtěch situaci dál sleduje a bude jednat s insolvenční správkyní, aby zjistil, jaký je aktuální stav. Bavili jsme se taky o nemocnici v Litoměřicích. Krajská zdravotní má velký zájem ji převzít. Potvrdila mi to. Myslím si, že lidi by to před referendem o budoucnosti nemocnice měli vědět. Nemocnice funguje dobře a je potřeba, aby bylo brzy jasno, kdo ji bude v budoucnu provozovat.
 
Adam Vojtěch taky pro lidi ve Šluknovském výběžku, kde funguje nemocnice Rumburk a Varnsdorf, zajistil další možnost, jak v rámci veřejného zdravotního pojištění vyhledat lékařskou péči. Díky podepsané přeshraniční spolupráci můžou i na kliniku v příhraničním městě Sebnitz.

Teď pojďme na velké projekty, které pro Ústecký kraj chystáme. 

Milada, Most, Bílina, ČSA, Vršany, Tušimice. Místa, kde se těžilo nebo pořád ještě těží uhlí. Z Milady a Mostu se stala jezera a naše vláda rozhodla, že i ostatní lomy se v rámci rekultivace zaplaví a vznikne soustava jezer, která u nás nemá obdoby. Už jsem vám o tom v minulosti psal. Z měsíční krajiny jsme začali dělat příjemné místo pro rekreanty, rybáře, sportovce. Můžeme jít ale ještě dál. Pokud soustavu jezer propojíme přes řeku Bílinu, vyřešíme problém se suchem a ještě získáme možnost postavit vodní elektrárny, které by mohly dodávat elektřinu pro celý region. A o tom právě jednáme, je to velká ambice, ale i investice.

Musí se to ještě pořádně propočítat. Je tady reálná šance, že ze zanedbaného a těžbou zdevastovaného regionu se stane největší české vodní dílo, které přitáhne turisty, podnikatele a tím další peníze do regionu. Už teď, když se zajedete podívat na Miladu a kouknete na fotky, jak to vypadalo před 30 lety, nebudete věřit vlastním očím, jaký je to rozdíl. 

V Ústeckém kraji jsme se i podívali na to, jak šlapou kotlíkové dotace a půjčky, které vyhlásil Richard Brabec. Třeba v Horním Jiřetíně díky nim mají 39 nových zdrojů tepla za 8,2 milionu, které nahradí staré čoudící kotle.  Navíc peníze, které obce půjčují lidem na nové ekologické kotle, a poté je v průběhu let získávají zpět, můžou použít na další projekty zlepšující životní prostředí. V Horním Jiřetíně za to obnoví dva rybníky a nakoupí fotovoltaické panely pro městské budovy. 

Podrobnější info o kotlíkových dotacích a kotlíkových půjčkách vám dám za chvilku na Facebook.

Tyjo zase jsem dlouhej. Nebudete se zlobit, když vám napíšu už jen ve zkratce. Byl jsem na konferenci Multiple Challenges for Transatlantic Partnerships 2019, přijal jsem Deputy CEO Groupe Société Générale Philippa Heima a delegaci CSU v čele s panem Alexanderem Dobrindtem a oslavili jsme 100. let založení Českého statistického úřadu.

A úplně nakonec bych vás chtěl pozvat na den otevřených dveří, který se příští víkend koná na některých ministerstvech. Alena Schillerová má pro vás dokonce super video pozvánku, tak koukněte. 

Já už musím běžet. Tak se mějte fajn.Čau lidi, tak já nevím, nemám začít sázet na fotbal? Minulý týden jsem to tipnul na finále Francie-Chorvatsko a vyšlo to dokonale 🤓 Dneska se určitě budu dívat, možná půjdu někam do hospody, abych byl mezi lidma, rodinu mám v zahraničí. Původně jsem uvažoval, že půjdu na finále, bude tam Emmanuel Macron, Andrej Plenković a Orbán Viktor. Ale rozmyslel jsem si to, vzalo by to celý den a já mám plno práce. Chci si načíst spoustu věcí a napsat si svůj akční plán, co všechno je potřeba dál řešit. 

A můj tip? Chorvati budou mistři světa 2:1 🇭🇷🏆 Držím jim palce, jsou to Slované, mají emoce. I když Francii mám samozřejmě moc rád. Ale chorvatský premiér je taky Andrej, o důvod víc jim fandit. 

Kdo tohle čtete až večer, už víte, jestli jsem se trefil nebo přestřelil.

A teď to nejdůležitější z uplynulého týdne. Hrozně moc vám děkuju, že jste vydrželi tu neuvěřitelnou pouť za důvěrou pro naši vládu. Byla to neskutečná anabáze. Dali jsme do toho strašně moc energie a trpělivosti, kousali se do jazyků a museli vydržet neustálé nesmyslné dotazy některých novinářů, kteří tomu vůbec nepřáli a žijí jen z konfliktu. A to hlasování o důvěře? Potom, co jsme dostali důvěru, mi od vás přišlo strašně moc povzbudivých vzkazů od srdce 😘

Takže ještě jednou: díky. A speciálně děkuju vám všem, kdo jste nám od začátku našeho hnutí věřili a věříte nám doteď.

No, tohle je přesně ten příklad, kdy se říká, že kdyby člověk na začátku vědět, co ho čeká, tak do toho možná ani nejde. My jsme ale celou tu dobu s našimi ministry makali a u toho si hrdě nesli cedulku “v demisi.”

Takže jsem to jako čekání až tak nevnímal. Prostě mi na nějaké pocity nezbývalo moc času. Kdo ovšem naši práci nesledoval, určitě mu těch 209 dní přišlo hrozně dlouhých. Počítám to od jmenování vlády 13.12. do jmenování nové vlády 20.6. plus 14 dní čekání na důvěru. My jsme si těch 195 dní menšinové vlády užívali, i když pracovní nasazení bylo extémní.

Prý, jak to zvládneme? 🤔 No, já už vám přece nějaký čas dávám do odpovědí prezentaci, ve které jsou výsledky naší dosavadní práce. Myslel jsem, že jsem ji protočil už dost. Ale dám ji teda radši znovu do komentářů.

Abyste viděli, že tahle vláda nemusí začínat, protože jsme už půl roku v plném běhu. A dokud budu premiér, tak v tom tempu nepovolíme. Možná trošku, protože ministři ČSSD nechtějí chodit na jednání vlády v 6 ráno, tak ji posouváme na osmou 😂

Důvěru jsme měli v půl druhé ráno, do postele jsem se dostal kolem třetí a po dvou hodinách spánku už jsem zase vstával na letadlo kvůli summitu NATO v Bruselu. To samé pan ministr Hamáček, protože jsme na summit vyrazili jako jeden tým. Ale o tom až dál.

To jednání o důvěře berou všichni jako hrozně symbolický a vypjatý moment. Jak řekl sám pan Hamáček: “Jednání o důvěře je většinou prostorem pro opozici.” A že si teda ten prostor otevřeli, co říkáte? Bylo to fakt velkolepé. Odhlasovat důvěru jsme mohli klidně už ráno. Všem bylo jasné, jak to dopadne. Jednoduchá matematika. Kdyby to nevysílali v televizi, tak by ta schůze trvala maximálně dvě hodiny. Samozřejmě se ale strhla řečnická exhibice. Co exhibice! Festival! A protáhl se na ŠESTNÁCT HODIN, jak víte. Taky vás to znechutilo? 

Za nás téměř nikdo nemluvil, protože jsme tam nechtěli sedět tři dny. Mluvil jsem jenom já, hodinu čtyřicet, a řekl jsem všechno důležité, aby lidi konkrétně věděli, co pro ně chceme dělat. A, ano, zdůraznil jsem, že máme program PRO VŠECHNY, i když to tradiční politici nechtějí slyšet, ani komentátoři, a říkají, že žádný program nemáme a dokonce, že nemáme hodnoty.

Jasně, že máme. A řekl jsem to tisíckrát. Nebát se a nekrást. Selský rozum a řešit problémy. Míň kecat a víc bojovat za české zájmy v Evropě 💪

Ve sněmovně jsem mluvil o konkrétních věcech, které pro tuto zemi děláme a budeme dělat. Představil jsem programové prohlášení vlády v šesti hlavních bodech:

Důchodová reforma
Digitální Česko
Boj za české zájmy v EU a evropské zájmy ve světě
Strategický investiční program
Reforma státu
Posílení bezpečnosti

Vy, kteří sledujete moje týdenní hlášení pravidelně, tak víte, že to nejsou nové věci. Už jsme v nich udělali velký kus práce. 

Naši ministři mají jasné cíle. Třeba Alena Schillerová má projekt MOJE daně, tedy on-line finanční úřad a zjednodušení daňového systému, pokračování boje s daňovými úniky a agresivním daňovým plánováním, schválení novely zákona o směnárenství, která omezí nekalé praktiky směnárníků a další snižování státního dluhu vůči HDP. Klára Dostálová se zase zavázala, že bude prosazovat zjednodušení a zrychlení stavebních řízení: jeden úřad, jedno razítko, jedno povolení. Taky se zaměří na dostupnost bydlení, veřejné investování, rozvoj měst a obcí, čerpání a nastavení evropských fondů a podobně 👍

Můj projev, pokud jste ho nesledovali v televizi, si můžete v klidu přečíst, přidávám do komentářů.

Právě v tenhle symbolický moment se ve sněmovně ukázalo, kdo myslí na práci, mluví konkrétně a chce pracovat, a kdo jen uráží a rozpoutává hádky. Těch neuvěřitelných šestnáct hodin byla přehlídka všeho, co mě na politice vždycky štvalo. A možná i vás:

POKRYTECTVÍ 👺 Když na vás útočí politik - porevoluční symbol korupce se sklony k alkoholismu - že je vaše vláda opřená o podporu komunistů. Ten samý člověk, který usiloval o vládu s Paroubkem a S PODPOROU KOMUNISTŮ v roce 2006! A když se ho tehdy na to novináři ptali, řekl jim, cituju: “Jinou alternativu řešení neznám.” A dostal ze své vlastní strany padáka. Teď se spoléhá, že lidi po dvanácti letech zapomněli. No, to teda fakt nezapomněli. Dávám celý jeho dobový rozhovor do komentáře. 

Nebo další příklad: nabízíme všem stranám, aby se s námi podílely na chodu této země a prosazovaly svůj program. Třeba Piráti mají ve Sněmovně plno řečí o digitalizaci… a vlastně o všem. Pirátům jsem věřil, ale když jsme je oslovili, aby nám dodali svého odborníka, tak dodali… nedodali nic. Zůstalo to zase jen na nás. Klasika.

PAPOUŠKOVÁNÍ 🐦 Když opoziční poslanci pořád dokola opakují, že nemáme program - i potom, co ho představíme. Nebo že nepodporujeme investice – i když jsme úplně první vláda, která pracuje na komplexním investičním plánu pro celou zemi, všechny kraje, snažíme se zapojit všechny obce a bojujeme v EU, aby dotace šly tam, kde je naše země nejvíc potřebuje. Nebo nám třeba vyčítají, že nebráníme české národní zájmy. I po tom historickém úspěchu, kdy se nám povedlo zabránit povinným kvótám a nasměrovat pozornost EU na boj proti nelegální migraci. I když Itálie to stále nechce slyšet. 

Prostě: každý tradiční politik dál opakuje ty svoje naučené fráze podle svých dogmat a bez ohledu na realitu.

PRÁZDNOTA 😱 Když opozičním politikům nezbývá než mě kritizovat, dehonestovat, urážet, ponižovat. Někteří poslanci, kteří hrdinně lobovali za nízké daně pro hazard s velkým korupčním potenciálem, vedli i na téhle schůzi plamenné projevy. Sami ovšem nemají co nabídnout. My jsme představili program vyvážený pro všechny skupiny občanů. Ladili jsme ho mnoho měsíců v debatách se zaměstnavateli, s odboráři, s různými spolky a zájmovými skupinami. Myslíme na rodiny s dětmi stejně jako na důchodce. Na zaměstnance stejně jako na podnikatele. A opozice? Jen křičí, že končí demokracie. Přitom komunisti nám jen umožnili vzniknout a řekli, že nevyvolají hlasování o nedůvěře. Jinak nás ale už hned včera kritizovali a žádali odstoupení Dana Ťoka jen proto, že jsme odpolitizovali České dráhy a nominovali do jejich dozorčí rady odborníky.

Hrozně se mi líbilo, co k tomu řekl v rádiu pan profesor Václav Bělohradský, náš přední sociolog a filosof: “Tato země je úspěšná. Babišova vláda je proevropská a neohrožuje ústavu. To, co člověka včera nutně v těch debatách překvapilo, byl ten apokalyptický tón. Je to nezodpovědný způsob mluvení. Jako kdyby sem měly vtrhnout hordy komunistů a postřílet nás. To bylo nedůstojné parlamentu a ještě to pak vyústilo v hádky. A celá ta nenávist k Babišově vládě? 30 % našich občanů si zvolilo tuto stranu, tak se chovejme jako demokraté.“ Celý záznam vám s dovolením přihodím do komentářů, schválně si to dejte v plné délce. Pan profesor mluví skvěle ♥️

Já filosof nejsem, to už jste asi zjistili. Jsem praktik. Všichni víte, že jsem se nikdy velkohubě neoháněl slovy “svoboda” nebo “demokracie”, protože jsem je vždycky bral jako přirozenou podmínku pro život, práci i podnikání. Co ale vím, že demokracie NENÍ, když na vás demonstranti řvou, uráží vás na základě tisíckrát opakovaných lží aktivistických novinářů a hází po vás lahve. 

Abych vůbec mohl vyjít ten večer ven mezi lidi, kteří protestovali před sněmovnou, muselo se odehrát další divadlo uvnitř ní. Bylo to naprosto šílené. Nejdřív totiž Sněmovna uložila vládě, že když chceme jít na záchod, musíme se zeptat 🖐 Pak se naschvál hlasovalo, že má jít Babiš za demonstranty, neprošlo to, pak si ODS vzala přestávku, takže jsem konečně mohl jít ven. Demonstrantům jsem zamával a myslel, že se zklidní, poslechnu si je a budeme chvilku diskutovat. Chtěl jsem jim ukázat titulek novin, jak jejich kámoš Kalousek skládal v roce 2006 vládu s komunisty. No, demonstranti nediskutovali. Začali házet lahve. Takže mi ochranka řekla, že se musíme vrátit. Hurá, demokracie! A to ještě náš poslanec Pavel Růžička, když čekal po hlasování v půl druhé ráno na taxík, viděl jak skupinka demonstrantů skládá protestní transparenty do auta a dostává instrukce, kam si jít pro peníze. Svoboda slova 😹

Mezi těmi vzkazy, co mi posíláte, je častokrát otázka, jak se nám asi bude se sociálními demokraty v nové vládě spolupracovat. Já jsem říkal už při vstupu do politiky, že to není o stranách, ale o lidech. Někteří si pamatujete na ty brutální konflikty, které jsem měl s ministrem zdravotnictví Němečkem. Pokračoval totiž v tom šnajdrovském systému. Zdravotnictví bylo za něj dál netrasparentní, se spoustou korupce a Šnajdr z ODS to dál celé zezadu ovládal. Po něm ale nastoupil pan ministr Ludvík a začala lepší spolupráce i komunikace.

No a teď jako premiér se budu chovat ke všem ministrům stejně. Nebudu rozlišovat jestli jsou za naše hnutí nebo ČSSD. Vždyť máme spolu tři a půl roku pracovat pro tuto zemi. Po všech bez rozdílu budu vyžadovat, aby spravovali svoje rezoŕty transparentně a efektivně. O nic jiného mi nejde.

Začali jsme už pár hodin od získání důvěry. Jak jsem vám psal, hned ten samý den ráno jsme odletěli s panem ministrem Hamáčkem na summit NATO v Bruselu. Tam jsem ho jako nového, i když zatím provizorního, ministra zahraničí představil všem našim partnerům, premiérům a slovenskému prezidentovi. Na jednání o rozpočtu na obranu, kam si většina premiérů brala své velvyslance, jsem já vzal právě pana Hamáčka, aby do agendy vplul co nejrychleji a byl na mezinárodní půdě vidět. Společně jsme i vystoupili na tiskovce. Taky jsme se normálně bavili a jednali během cesty. 

Myslím, že i kolegové z ČSSD vnímají tuhle změnu atmosféry. Že skutečně budeme spolupracovat jako kolegové. Ne jako za časů pana Sobotky. Pamatuju, že když v Černínském paláci jednala V4, tak mě tehdejší premiér nepředstavil nikomu. Nějak to neměl v sobě. A taky se samozřejmě nedomluvil žádnou řečí 🙊 Chápu, proč jsme nebyli nikde vidět.

Americký prezident Donald J. Trump, jak už je jeho zvyk, vlítl na mezinárodní setkání jako velká voda a rozboural program. Všechny země zkritizoval, že neplní závazek dávat na obranu dvě procenta HDP hned od 1. ledna 2019. Vůbec nechápe, že skokově zvýšit výdaje na obranu o desítky miliard za míň než půl roku by byl naprostý šok pro každou ekonomiku. Navíc rozpočty schvalují vlády a parlamenty. I když rozumím tomu, že chce, aby evropské země začaly masivně nakupovat americké zbraně a snižovaly obchodní deficit USA vůči EU. Já jsem mu ve svém vystoupení vysvětlil, že výpočty přes HDP bez zohlednění růstu jednotlivých ekonomik nejsou správné a že je potřeba mluvit o výdajích v absolutních částkách. Myslím, že to kolegové z Evropské unie ocenili 🇨🇿

U nás jsme začali s modernizací naší armády i zvyšováním počtu vojáků už před lety. Od roku 2013 do 2019 jsme stávající rozpočet navýšili vůči HDP “jenom” o 0,14 procenta, což se zdá málo, ale absolutně to je o 50 procent víc. Dostat se na dvě procenta HDP máme v plánu do roku 2024, stejně jako Francie a většina dalších zemí. Největší podíly mají pobaltské země a Polsko. Logicky vzhledem k jejich poloze. Dostat se na dvě procenta bude v našem případě znamenat nárůst dokonce o 150 procent oproti roku 2013. Musíme změnit systém a prosazovat nákupy mezi vládami.

S Donaldem Trumpem jsem stihl prohodit asi dvě věty. Řekl mi s úsměvem, že má tři krásný český děti. Pozdravil jsem i ministra zahraničních věcí Mike Pompea, kterého znám z návštěvy USA v roce 2015. 

Nakonec ta napjatá výměna názorů mezi EU a USA dopadla happyendem. Když Trump odcházel z debaty o Afghánistánu, tak přišel za kancléřkou Merkelovou a dal jí pusu se slovy “I love you, Angela.” 💑 Všichni se zasmáli. Je prostě svůj. Ty řeči, že by USA chtěly vystupovat z NATO, jsou nesmysl.

Taky jsme na summitu řešili misi v Afghánistánu. Kontingent budeme navyšovat podle toho, jak to schválila sněmovna a vláda. Z hlediska výdajů a počtů vojáků v Afganistanu jsme sedmý největší přispěvatel z celého NATO. Naši muži a ženy jsou tam už od roku 2002. Musíme boj proti terorismu dovést do vítězného konce ✌️

Koukám, že jsem vám ještě nenapsal, co jsme řešili na vládě. Byla to zase hromada drobné agendy, ale důležitá je naše příprava na předsednictví Evropské rady. O tom jsem vám už před časem psal, že ji nesmíme podcenit. Samotného předsednictví se sice ujmeme až za čtyři roky, ale byl bych rád, aby si Česká republika napravila reputaci. Uprostřed našeho minulého předsednictví v roce 2009 totiž padla Topolánkova vláda. Vzpomeňte si na pětisetmilionový skandál ODS ProMoPro. Naši partneři v EU jsou určitě zvědaví, jak to zvládneme příště.

A teď Uber 🚖 Alena Schillerová s ním podepsala daňové memorandum. Uber bude poskytovat Finanční správě data nutná ke správě daní, hlavně celkovou částku jízdného. Od října tohoto roku taky spustí pilotní provoz elektronické evidence tržeb pro nové řidiče. Finanční správa tak bude moct vyladit kontrolní mechanismy pro ostrý provoz EET. A taky se Uber zavázal, že cestující dostanou všechny informace o povinnostech souvisejících s DPH a řidiči jim předloží platné doklady o daňovém identifikačním čísle k DPH. Všechno tohle zajistí, že Uber začne na našem území řádně platit daně. Je to skvělý vzor, jak řešit vztah mezi státem a podnikateli ve sdílené digitální ekonomice 👍

Na ministerstvu dopravy se Dan Ťok rozhodl dost výrazně provětrat management. Jak řekl sám: “Nechci poslouchat, že něco nejde.” Současné vedení totiž házelo vidle do toho, aby se železnice víc otevřela soukromým dopravcům. Přitom všichni víme, že větší konkurence znamená lepší služby pro lidi. Takže jsme v dozorčí radě vyměnili politické nominanty za odborníky. Takové, kteří budou mít službu cestujícím jako prioritu číslo jedna. A nezapomeňte, že od 1.9.2018 naše menšinová vláda schválila slevu na vlaky a autobusy pro důchodce nad 65 let a mladé do 26 let. Když jsem včera ráno jel Pendolinem do Ostravy na Kryštof Kemp v Hukvaldách, bylo docela narváno. Dráhy se na to musí připravit.

No a náš ministr životního prostředí Richard Brabec oslavil velké vítězství v boji proti plastovému odpadu. Odteď si v jakékoli kavárně můžete nechat udělat kafe do vlastního hrnku. A nemůžou vám nutit svůj plastový. Museli jsme kvůli tomu získat odborné stanovisko pracovníků Hygienické služby a Ministerstva zdravotnictví. To víte, předpisy. Takže konečně můžete zkombinovat svou oblíbenou kavárnu a svůj oblíbený hrníček. A mít čisté svědomí, že nezamořujete přírodu na sedmdesát let dopředu 🐠

A jedem další téma. Zdraví. Adam Vojtěch podepsal memorandum o spolupráci s praktickými lékaři. Je to vynikající krok a znamená spoustu zlepšení, hlavně to, že stát a lékaři budou spolupracovat na udržení a zřizování nových ordinací i v odlehlých venkovských oblastech. Náš cíl je zajistit a zlepšovat zdravotní péči rovnoměrně po celé republice. Aby to neměl nikdo k doktorovi daleko.

Tenhle týden jsem taky uvedl do úřadu našeho nového ministra spravedlnosti Jana Kněžínka. Experta, který se osvědčil už jako místopředseda Legislativní rady vlády. Má respekt mezi odborníky, a i respekt můj. Jeho hlavní cíl je dotáhnout do konce novelu insolvenčního zákona a tím pomoct lidem chyceným v dluhové pasti. Ale má toho před sebou samozřejmě mnohem víc. Takže mu držím palce a vítám ho na palubě.

Jak jsem vám psal, včera jsem byl na Kryštof Kempu. Byl jsem na něm před dvěma lety a plno lidí, co se tehdy se mnou fotili, za mnou přišlo i včera a fotili jsme se znova – ten rozdíl v mém obličeji za tu dobu radši ani nechci vidět 😭 Přijel jsem ve dvě a zůstal do devíti. Užil jsem si No Name, Petra Jandu a samozřejmě Kryštofa. V zákulisí jsme dali chvilku řeč s Alešem Juchelkou, taky s Igorem Timkem, Petrem Jandou a Richardem Krajčem. Ale byl jsem v kotli a moc jsem si to užil. Hlavně Sestru, Želvu, Jasnou zprávu a Ty a já.

Po sněmovně to byl balzám, být zase mezi lidma 😎

Uf, myslím, že pět stran vám dneska ode mě bude stačit, co říkáte?

Mějte se moc fajn, užívejte zbytek neděle.Čau lidi, tak prý si vás platím, abyste mě lajkovali. A komentovali. Dokonce mě kvůli tomu interpelovala jedna paní poslankyně. Možná víte, za jakou stranu. Připadalo jí divné, že píšu tyhle svoje týdenní hlášení pořád dál. A dokonce, že je o ně zájem. I nejrůznější komentátoři začali počítat moje nedělní výkazy práce na znaky. Prý jak je možné, že to lidi učtou. No, to víte jenom vy sami. Pro vás to dělám. I když na to padne část neděle. Mě to ale nevadí, stejně ji mám pracovní 🤓

Kdo jste tady pravidelně, tak víte, že toho pro vás mám vždycky spoustu. Říkám si, jak by asi vypadaly týdenní reporty některých poslanců. Třeba těch, co mě podezřívají, že vás platím. Co kdyby se to zavedlo pro všechny povinně? Že by každý jeden politik musel svým voličům po týdnu hlásit činnost? To by podle mě bylo zajímavé. Sám bych si teda některé reporty dost s chutí přečetl. 

Takže moje hlášení.

Už teď řešíme rozpočet na příští rok. Je to zároveň naše snaha o úspornější státní správu. Každý náš ministr za ANO si sedl s ministryní financí Alenou Schillerovou a probrali spolu, kde se dá ušetřit. Za ČSSD přišel jednat pan předseda Jan Hamáček. 

Jasně, jednání jsou teprve na začátku, ale už teď to vypadá, že se nám podaří snížit náklady ministerstev o 10 procent. Minimálně na ministerstvech, o které se stará naše hnutí. A pevně věřím, že i kolegové ze sociální demokracie přidají ruku k dílu ve snaze hledání úspor. A samozřejmě, dál budeme rušit nadbytečná pracovní místa. Jedeme podle plánu, o kterém jsem vám psal už před rokem, kdy ministerstvo financí zahájilo rušení „mrtvých duší“. Dokázali jsme zrušit 1300 míst a vázáním peněz na obsazení místa jsme celkem ušetřili 3,5 miliardy korun. 

Kde ale rozhodně šetřit nebudeme, jsou investice. Hlavně do dálnic. Dodržíme i slib, který jsme dali učitelům, že v roce 2021 bude jejich průměrný plat 45 tisíc. A taky slib, který jsme dali seniorům, že ve stejném roce bude průměrný důchod 15 tisíc.  

NIKDY nebudeme šetřit na budoucnosti naší země. Myslím, že toho jsme si užili dost za minulých vlád. Škrcení ekonomiky, utahování opasků těm nejchudším, hlavně důchodcům, odebírání slev na daních živnostníkům. Ne, tohle pro nás fakt není cesta. My se soustředíme na efektivnější výběr daní a úspornější státní správu. Vemte si, že jenom ministerstvo práce a sociálních věcí má tento rok výdaje za 630 miliard korun. Potřebujeme udělat revizi sociálních dávek, aby se konečně přestaly zneužívat a dostávali je opravdu jen ti, kteří je potřebují.

Jo a když už jsem nakousl ten efektivnější výběr daní, tak mám super zprávu pro všechny živnostníky. Pan prezident tenhle týden podepsal daňový balíček z dílny ministerstva financí. Zvyšuje strop pro výdajové paušály na dva miliony korun. Podle našich propočtů tak zůstane živnostníkům každý rok v kapse o 1,5 miliardy korun víc. Výpadek vykompenzujeme důkladnějším výběrem daní, protože zároveň naběhne poslední fáze elektronické evidence tržeb. Je to jasná zpráva pro všechny. Snižujeme vám daně, ale chceme, aby je platil každý.

O živnostnících jsme se bavili i v Máte slovo, které moderovala paní Michaela Jílková. Konkrétně o zjednodušení administrativy, na kterém intenzivně pracujeme. A protože nám v omezení byrokracie pomáhají podnikatelské svazy, požádal jsem jejich šéfa, Karla Havlíčka, aby mě doplňoval a všechny změny představil. Za řemeslníky přišel ještě Pavel Žatečka z cechu malířů, lakýrníků a tapetářů. Určitě to spousta z vás viděla.

Naproti nám byli pánové Petr Fiala z ODS a Bedřich Danda ze Strany soukromníků, který dělal ve vládě ODS náměstka ministra průmyslu pro podnikání a odstraňování byrokracie. Máte slovo mám rád, je to vždycky trochu divočejší 🦁 Tentokrát jsem se těšil o to víc, protože jsem si myslel, že problematika živnostníků ODS začala konečně zajímat. A že třeba budou chtít naše návrhy ještě vylepšit. 

No popravdě jsme se k tomu moc nedostali. Protistrana si do publika přizvala na kuráž i pár aktivistů posedlých Antibabišem. 

Byla to právě ODS, která po dobu svého vládnutí dokázala vytvořit takové prostředí, že živnostníci musí plnit 1500 informačních povinností. Slovy TISÍC PĚT SET. 

To ale není všechno. Jednu provozovnu může navštívit víc jak 30 kontrolorů. A co se týče délky stavebního řízení, jsme díky vládnutí tradičních stran na 166. místě ze 185 sledovaných zemí. Úroveň Zimbabwe 🇿🇼 

My makáme na tom, abychom všechno radikálně zredukovali, kontrol bylo maximálně 5, živnostníci platili socko, zdrávko a daň z příjmů jedním převodem a k tomu začínáme totálně měnit stavební právo. Když jsme tohle všechno odprezentovali, hádejte, co protistrana vytáhla. Jasně. EET.

Elektronická evidence tržeb je přitom nástroj, který konečně využívá moderní technologie k podnikání a srovnává férové podmínky na trhu. Ale to prostě některým lidem nevysvětlíte. Možná kdyby příště vzali do pořadu… třeba… nějaké argumenty? No to bych asi chtěl moc. Myslím, že každý si z debaty udělal obrázek. My pokračujem dál, všechna opatření na snížení byrokracie pro nejmenší podnikatele dotáhneme, dáváme tomu teď velkou prioritu.

Teď to, co zajímá nás všechny. 

Ceny volání a dat. 

V nedávném hlášení jsem vám dával výčet, co všechno jsme už udělali, aby ceny mohly klesnout. Jde to ale pomalu a musím říct, že už docela ztrácím trpělivost, že u nás běžní spotřebitelé a živnostníci platí za mobilní data jedny z nejvyšších cen v Evropě. Aspoň teda podle všech dostupných zdrojů. Na druhou stranu musíme respektovat, že u nás mobilní operátoři investovali desítky miliard korun do vybudování sítí. Proto jsem pozval šéfy všech operátorů a připomněl jim, že si za posledních 5 let vyplatili dividendy ve výši 55 miliard ročně. Takže mají z čeho zlevňovat. A chtěl jsem slyšet jejich názor. Přizval jsem i naše experty, vládního zmocněnce pro IT Vladimíra Dzurillu, ministryni průmyslu a obchodu paní Martu Novákovou a pana náměstka Petra Očka.

Ne. Operátoři mě nepřesvědčili. Říkám to takhle „na placato“. Tečka.

Jasně jsem jim sdělil, že i když některé jejich argumenty chápu, nejsem premiérem operátorů, ale deseti milionů obyvatel a nechápu, proč by měli platit víc, než ve všech okolních zemích. 

V jednáních pokračujeme. Do týdne chci vidět přesné a ověřené porovnání cen se všemi zeměmi a začneme tlačit na konkurenční prostředí. Celou agendu si budu hlídat osobně.

Na Hradě jsme oslavili 20 let od našeho vstupu do NATO. Nebylo to sice tak akční jako minulou neděli ve Varšavě, kde se představila armáda, ale aspoň tam bylo teplo 😜 Ve Varšavě jsem klepal kosu ve vojenské bundě Made in Austria…!!! No kvalita nic moc. Hned v letadle jsem zaútočil na ministra obrany Lubomíra Metnara, proč to nedodávají české firmy.

V rámci oslav proběhla bezpečnostní konference Naše bezpečnost není samozřejmost. Možná jste viděli fotky, vystoupili prezidenti V4 a další hosté. To, že se země naší velikosti sama neubrání, je prostě fakt. A proto musíme být součástí obranného paktu, který společně ctí zásady svobody a demokracie. Řekl jsem taky, že bych si přál, aby NATO hrálo v boji proti terorismu ještě větší roli než dnes. 

NATO by mělo být mnohem aktivnější v potírání teroristů, kteří ohrožují naši bezpečnost a náš způsob života. Teroristické útoky kdekoli ve světě beru jako útok na Českou republiku. A to, že NATO nebylo aktivnější v boji proti Islámskému státu, považuji za strategickou chybu, kterou bychom už neměli opakovat.

Pojďme dál.

Měli jsme další zasedání naší Rady vlády pro rovnost žen a mužů. A bylo to překvapení, tentokrát jsme jednali v nádherném prostředí porodnice v Apolináři. Téma? Centra porodní asistence. Začalo to úžasným koncertem na varhany v místní kapli, končilo bouřlivou diskusí o porodních centrech v přeplněné posluchárně, a měl jsem z toho dobrý pocit 👍

Už jsem se byl na Centrum porodní asistence podívat Na Bulovce, kde působí pan profesor Michal Zikán. Jsou v tom u nás nejdál. Máme projekty Krč a Apolinář, kde jsme koukali na moc hezkou vizualizaci přestavby této historické budovy na Centrum porodní asistence.

Ještě pár věcí. Zasedala vláda, jednala Rada vlády pro lidská práva. Jednal jsem s Teplárenským sdružením ČR. Přijela na oficiální návštěvu rumunská premiérka paní Viorica Dancilaová. To jste určitě viděli na fotkách. Je to velice sympatická dáma, porozuměli jsme si. Máme na spoustu věcí stejné názory. Jen škoda, že nejezdí na Evropskou radu, kde Rumunsko zastupuje jejich prezident. Evidentně vztahy mezi rumunským prezidentem a rumunskou vládou nejsou ideální. Rumunsko teď předsedá Radě Evropské unie. Držím jim palce, je to náročné období. Připravuje se evropský rozpočet, do toho brexit a problémy s migrací. Jednal jsem s panem Zdenkem Benešem, ředitelem Thomayerovy nemocnice, s panem Václavem Poláškem ze Sjednocené organizace nevidomých a slabozrakých.

Na chvilku jsem si dokázal i trochu odpočinout. Na skvělém muzikálu Kvítek mandragory podle hitu Heleny Vondráčkové. Pozvali mě na něj moji přátelé Michal David a Olda Lichtenberg. Je to fakt vtipné a výkony zpěváků prostě úžasné.

Tak, to by mohlo pro tentokrát stačit. Jdu na vaše otázky, mějte se fajn.Čau lidi, přijel jsem z neskutečně náročného dvoudeňáku v Bruselu, teď už jsem v Japonsku, dneska to nebudu okecávat. Jdem rovnou.

Úhradová vyhláška, ten nejdůležitější dokument, na kterém závisí poskytování zdravotní péče všem lidem v naší zemi, je hotová. Tohle jednání bylo fakt na krev. Chvílemi brutální z obou stran, ale dohodli jsme se. Nakonec jo. Museli se na ní shodnout nemocnice, pojišťovny a ministerstvo zdravotnictví. A ministr zdravotnictví ji teď v pátek podepsal. Hotovo!

Ještě před tím se potkal s “krizovým štábem”, o kterém jste se mohli dočíst v minulých hlášeních. Představil jim finální verzi vyhlášky a jsem rád, že konečně přišla konstruktivní debata a snaha najít kompromis. Na místě jsme se dohodli třeba o navýšení peněz pro domácí péči, o tom vám napíšu za chvíli.

Takže vyhláška je podepsaná a ministr Adam Vojtěch ji odeslal do Sbírky zákonů. Bude to naprostý rekord. Na zdravotní péči dají příští rok pojišťovny 340 miliard korun, to je o 29 miliard víc než letos. Dalších 6 miliard půjde nad rámec úhradové vyhlášky z rezerv zdravotních pojišťoven. Takže za pacienty půjde celkem o 35 miliard korun víc. Odhadujeme, že příjmy veřejného zdravotního pojištění budou příští rok 350 miliard, což je meziroční nárůst o 19 miliard.

Ve vyhlášce je už to, na čem už se dohodli zástupci nemocnic a zdravotních pojišťoven, ale počítá i s dodatečnými 4,9 miliardy, abychom kompenzovali navýšení tabulkových platů ve veřejné sféře o 1500 korun měsíčně. Když navyšovat, tak všem a spravedlivě, to znamená proporcionálně.

I když teda jedna skupina dostane víc. Pracovníci v domácí péči. Ty jsme zvýhodnili už v původním návrhu vyhlášky, protože byli v minulosti fakt opomíjení a my chceme tenhle dluh splatit. Díky tomu třeba sestra v domácí péči může dostat až o 10 tisíc měsíčně víc. Zvýhodňujeme zvlášť ty, kteří se starají o nejnáročnější pacienty. Celkem, když to vezmu dohromady i s penězi z rezerv zdravotních pojišťoven, půjde na domácí péči příští rok skoro o miliardu víc než loni. Meziročně je to skok o 42 procent. Tady můžou být lidi fakt spokojení.

Co je v té vyhlášce dál?

Nemocnice dostanou peníze navíc na urgentní příjmy a lékařskou pohotovostní službu a zvýší se i úhrady za nonstop provoz ambulancí v nemocnicích. Ještě víc peněz dostanou za lepší personální i technické vybavení. To znamená, že si budou moct dovolit třeba psychologa, logopeda, nutričního terapeuta nebo sestry specialistky na hojení ran a taky budou moct snižovat počet lůžek na pokoji a pořizovat si modernější, elektricky polohovatelná. Celkem na lůžkovou péči půjde o 12,2 procenta víc. To je o 3 miliardy víc než letos. Dohromady 20,8 miliardy.

Těch 6 miliard, které půjdou z rezerv zdravotních pojišťoven nad rámec vyhlášky, je určených na vyšší kvalitu a dostupnost zdravotní péče. Ocení to třeba malé nemocnice v oblastech, kde je doteď zdravotní péče hůř dostupná. Peníze se rozdělí spravedlivě a transparentně! Všechno se bude zaznamenávat do zdravotně pojistných plánů, které schvalují správní rady zdravotních pojišťoven a po nich Vláda a Sněmovna.

Je toho strašně moc, co nová vyhláška lidem přinese. Dostupnější zubaře, fyzioterapeuty, rehabilitační péči, gynekology, delší ordinační hodiny.

A hrozně důležitá věc. Bude výrazně dostupnější neurorehabilitační péče. Tu potřebují hlavně děti s mozkovou obrnou a obecně pacienti s poškozením mozku. Zařídili jsme to tak, aby péče o ně vůbec nebyla limitovaná a pojišťovny ji hradily bez omezení. Super.

S Adamem Vojtěchem taky pokračujeme v návštěvách těch historicky zanedbaných pražských nemocnic. V jakém jsou stavu. Co potřebují. Jak jim můžeme pomoct. Tohle už je třetí hlášení, ve kterém vám o tom píšu, a tentokrát jsme byli v Nemocnici Na Bulovce. I ona patří k největším zdravotnickým zařízením v Česku.

No, byl jsem v šoku.

Před dávnými časy, v roce 1931 byla Bulovka nejmodernější nemocnice Evropy. Teď je všechno jinak. Nemocnice je hrozně zanedbaná a potřebuje naprosto nutně investice. Jenže problém je v tom, že část budov patří státu a část Praze a ta blokuje modernizaci a investice.

Sedli jsme si s vedením Bulovky a víme, co dělat. Adam Vojtěch osloví pana primátora Hřiba dopisem, ve kterém ho požádá o převedení majetku na stát, třeba za 1 korunu, aby mohl stát konečně začít investovat. Tedy pokud chce podpořit finanční situaci nemocnice a vyjít vstříc vedení a samozřejmě pacientům.

Nebo uděláme směnu za jiné budovy. Doufejme, že panu primátorovi leží na srdci zdraví pacientů stejně jako nám a nebude se o budovy handrkovat jako to dělá u pozemků v Letňanech. Nemocnice musí mít jednoho majitele. Jsou tady nutné investice za astronomických 6,5 miliardy. A ty zrealizuje stát.

A týká se to všech budov. Jak státních, tak pražských. Hlavně centrální urgentní příjem, což je 14 let starý projekt, a gynekologicko-porodnický pavilon za 560 milionů. Taky jsme si s vedením Bulovky řekli, že by bylo potřeba zvýšit kapacitu skvělého Centra porodní asistence, o kterém vám za chvilku napíšu, a modernizovat onkologické centrum.

Musíme se s Prahou dohodnout, odblokovat to a začít investovat. Kvůli lidem.

A znovu opakuju. Výstavba nové nemocnice, jak si to představují pražští Piráti, je naprostý nesmysl. Totální. Potvrzují to všichni ředitelé pražských nemocnic. Musíme modernizovat ty, které už dávno stojí a mají hotové projekty. Některé je mají připravené dokonce 10-15 let, a stále je nikdo nezrealizoval.

Osobně jsem se zašel podívat, v jakém stavu je onkologické oddělení, AIDS/HIV ambulance a Klinika infekčních, parazitárních a tropických nemocí, kde si umí poradit i s takovými nemocemi, jako je ebola. Ukázali nám speciální kostku, kam umisťují pacienty, u kterých je podezření, že si nějakou takovou vysoce nakažlivou nemoc přivezli do Česka. Je to jediné pracoviště tohoto typu u nás.

Moc mě potěšilo, že potom, co jsme skončili návštěvu, ocenila nás Bulovka na Twitteru za to, že se zajímáme. Fakt si po tom čtvrt století ostentativního nezájmu politiků zaslouží pořádné investice. Ale jak jsem už psal, musíme to vyřešit nejdřív s Prahou.

Jo, a ještě jednu věc mám k Bulovce. Začala být populární mezi matkami. Rozjeli totiž skvělé Centrum porodní asistence. Jen za 8 měsíců v něm porodilo přes 230 žen, 70 procent z nich jen s porodní asistentkou. Doktor je jen v pohotovosti, kdyby přišly komplikace.

Centrum porodní asistence je moderní trend, pořád víc žen chce přirozený fyziologický porod vedený ženou, vysokoškolsky vzdělanou porodní asistentkou, a intimnější atmosféru při porodu, ale nesmí to být samozřejmě na úkor jejich bezpečí. Zároveň to posiluje roli porodních asistentek v péči o těhotné a rodící ženy. Zájem je obrovský, na Bulovce čekají příští rok až 600 porodů. Samozřejmě, že podpoříme investice na modernizaci centra v rámci gynekologicko-porodnického pavilonu. Teď tady rekonstruují pokoje, na které jsme dali 67 milionů. Ženy budou mít nové porodní apartmány se vším komfortem a domácí atmosférou. Staví se i prostory pro předporodní kurzy a výukové zázemí.

Bulovka je pro nás zdroj zkušeností, které pracovní skupina Ministerstva zdravotnictví přenáší do dalších porodnic a motivuje je, aby změnily starý způsob myšlení. Vypracovali metodický pokyn, podle kterého můžou vzniknout centra porodní asistence po celé zemi. Teď tenhle dokument čeká na připomínky odborných společností.

Jak víte z mých hlášení, zajímám se o všechny nemocnice a to, kde jsou jaké podmínky. Když jsem byl minulý týden s ministrem Vojtěchem ve Fakultní nemocnic v Plzni, debatovali jsme tam se sestřičkami a dostali od nich plno podnětů a nápadů. Sestřičky chtějí mít profesní komoru jako třeba lékaři.

Mně se ten nápad líbí, proto tento projekt podporuju. Teď analyzujeme, jak by to bylo možné udělat, jaké to může mít přínosy, ale taky dopady do každodenní praxe. Se sestřičkami se o tom bavíme průběžně, a i vám k tomu budu dál psát. Požádal jsem paní profesorku Věru Adámkovou, aby to ve spolupráci s Ministerstvem zdravotnictví řešila.

Než skončím se zdravotnictvím, tak ještě jedna zpráva a zase je z Prahy. Institut klinické a experimentální medicíny, který všichni znají jako IKEM se rozšíří o dva pavilony. Stát do toho dá 603 milionů a celkem to bude stát něco málo přes miliardu. 

IKEM, Homolka, Motol patří mezi nemocnice, které jsou ve velice dobrém stavu. Pak tady máme ale totálně zanedbané Vinohrady, Thomayerku, Všeobecnou fakultní nemocnici na Karláku a Bulovku. Na ně se musíme soustředit a investovat do nich největší prostředky.

Jedeme dál.

Evropská rada.

Brexit? Přijel Boris Johnson a našli jsme řešení, které vyhovuje jak Británii, tak Evropské unii. Po letech vyjednávání konečně dohoda. Pak jsme čekali, že ji v sobotu britská sněmovna schválí, ale zase nic. Tímhle rozhodnutím zamezila možnosti hlasovat o dohodě o vystoupení. Nejdřív chce dokončit legislativu, kterou se dohoda promítne do britského práva. A Boris Johnson nejdřív trval na tom, že o prodloužení nepožádá, později ale dopis s žádostí o prodloužení do Bruselu poslal. Každopádně by bylo nejlepší, kdyby britský Parlament za týden stihl domácí legislativu k brexitu i odsouhlasení dohody schválit.

Tvrdý brexit, který nechce nikdo tedy snad už tolik nehrozí. Evropský parlament může hlasovat klidně poslední den lhůty. Opozice v UK si evidentně přeje odklad a šanci na další referendum, které by brexit zvrátilo. Johnson ale říká, že všechno stihne i s domácí legislativou do 31. 10. Naše firmy, které obchodují v UK a všichni občané, kterých se to týká, by hlavně už chtěli vědět, jak to bude, a ne pořád čekat na další zvraty a potácet se v chaosu. Potřebujeme, aby už konečně bylo jasno! EU udělala na své straně maximum a přijala kompromisy.

Řeknu vám, že bych fakt chtěl, aby EU byla mnohem akčnější. Debatovali jsme do dvou do rána o tom, jestli zahájíme vyjednávání o vstupu do EU s Albánií a Severní Makedonií. Čtete správně. Otázka nestála, jestli vstoupí teď, za rok nebo napřesrok, ale jestli s námi vůbec můžou začít vyjednávat, a přitom oni souhlasí, že se změní metodologie u vyjednávání. No a ani po pěti hodinách jsme se nedohodli.

Jsem hrozně zklamaný, že hlavně Francie, Nizozemí a taky Dánsko, které na každém rozšíření EU v minulosti vydělaly spoustu peněz díky rozšíření stabilního investičního prostředí pro své podnikatele, tentokrát odmítly podpořit dva státy, které se tolik snaží a které stojí o to být V EU. Přitom je podpořili předseda Evropské komise Jean-Claude Juncker a vysoká představitelka Unie pro zahraniční věci a bezpečnostní politiku Federica Mogherini a oba několikrát vystoupili na jejich podporu.

Státy západního Balkánu dělají všechno proto, aby splnily všechny podmínky, které jim ukládáme. Severní Makedonie dokonce změnila jméno i ústavu. Jasně, západní Balkán je složitý region a spousta západoevropanů k němu má nedůvěru. Ještě nedávno tam zuřila válka, tak jako i často v minulosti. Ale teď je tam klid i díky tomu, že se tyto státy snaží stát součástí EU. Cítí, že do Evropy patří, tak jako jsme to cítili my před patnácti lety. Chtějí být součástí nejlepšího mírového projektu. Evropské unie.

My jim teď tuhle naději bereme a po šesti hodinách úporné debaty o tom, kdo patří a nepatří do Evropy, jsme se dokázali shodnout jen na tom, že se k tomuto tématu v příštích šesti měsících vrátíme. V pátek odpoledne přišla zpráva, že se čeká, že premiér Severní Makedonie Zoran Zaev, kterého jsem loni v červnu navštívil, a který se zúčastnil i našeho summitu V4 se západním Balkánem na Pražském hradě, mluvili jsme spolu v New Yorku a psal jsem mu z Bruselu, zvažuje rezignaci. Zorana považuju za svého přítele. A na radě jsem samozřejmě vystoupil na jeho podporu.

Já i představitelé 25 států, Evropské komise i rady jsme do posledních sil vysvětlovali, proč je pro Evropu naprosto zásadní, aby západní Balkán zůstal stabilní a rozvíjel se. S premiéry V4 jsme napsali všem členům Evropské rady dopis, kde apelujeme na to, aby Severní Makedonie a Albánie dostaly pro vyjednávání o vstupu do EU zelenou.

Jenže jak už jsem psal, Nizozemí, Francie a Dánsko si postavily hlavu. Strašná škoda. Mezi zahájením vyjednávání a vstupem do EU uplyne pravděpodobně víc než 15 let. I za to by Severní Makedonie a Albánie byly vděčné. Evropská Unie ale nesplnila svůj slib a otočila se k nim zády.

V Severní Makedonii máme víc než 50 policistů. A co je úplně absurdní, byli to právě Makedonci, kdo nám v době největší migrační krize pomáhali v boji proti pašerákům. Přitom oni sami nebyli v Schengenu a bránili nás před migrací směrem z Řecka, které v Schengenu je...

Evropa je neschopná vyřešit migrační krizi, čeká nás další vlna a asi budeme těžko chtít od Severní Makedonie, aby nám znovu pomohla, když neplníme slovo.

Co k tomu říct. Jsem naštvaný a frustrovaný.

Některé státy nám vyčítaly, že nejsme dostatečně proevropští. Ukázalo se ale, že je to přesně naopak. Ne my, ale státy, které zablokovaly rozšíření, se chovají protievropsky. A pokud rychle nezmění názor, budou zodpovědné za destabilizaci celého regionu.

Tahle situace nastala proto, že Evropská rada rozhoduje jednomyslně. Což je dobře, protože tady má V4 a Česko největší vliv. Pamatujete ještě, jak se hlasovalo ohledně klimatické neutrality? Tam jsme nakonec přijali rozhodnutí, které konstatovalo, že 24 států jsou pro a 4 proti. A tyhle čtyři státy byly vyjmenované a taky uvedly svoje argumenty, proč se tak rozhodly. No a co myslíte, že se stalo, když jsme stejný postup navrhli tenhle týden ohledně rozšíření? Jasně, že to Francie, Nizozemí a Dánsko nechtěly. Nechtěli, aby byla uvedená jejich jména a museli argumentovat pro svoje postoje. Protože věděli, že ty argumenty jsou směšné a nikdy by je veřejně nemohli obhájit.

Řekl jsem a vyzval kolegy, že Evropa musí mít jasnou teritoriální strategii. Pokud někdo nechce, aby se EU dál rozšiřovala, ať to na rovinu řekne a potom se můžeme bavit, kde teda jsou ty hranice. A v tom případě musíme okamžitě přijmout Bulharsko, Rumunsko, Chorvatsko a Srbsko do Schengenu, aby jejich hranice tvořily jasnou hranici Evropské unie, jak o tom stále mluvím. Ale samozřejmě hranice evropského kontinentu na moři včetně Bulharska, Chorvatska, Rumunska a včetně západního Balkánu by byla nejlogičtější pro obranu Evropy a nejméně nákladná.

Rozšíření a brexit nebyla jediná témata Evropské rady. Poprvé se k nám připojila taky nová předsedkyně komise Ursula von der Leyenová a mluvila o svých prioritách. Nová komise bohužel nenastoupí už v listopadu, jak bylo plánované. Evropský parlament totiž neschválil ve slyšení francouzskou kandidátku Sylvii Goulardovou. V kuloárech se povídá, že to byla pomsta za neschválení spitzenkandidáta, takže nám to moc hezky začíná... Doufám, že prezident Macron přijde brzy s novým jménem, a to bude spolu s novým maďarským a rumunským kandidátem rychle schválené v Parlamentu, aby nová komise mohla začít pracovat od 1. 12. Její priority se týkají hlavně bezpečnosti, evropských hodnot, právního státu, hybridních hrozeb a klimatu.

Já jsem vystoupil s tím, že jediný problém Evropy není jen klima ale taky vnitřní trh. Vždyť v něm se ukrývá potenciál 1,7 procenta HDP celé Evropské unie, představující 235 miliard euro. Tam leží velká příležitost další prosperity Evropy. Pořád ale některé členské státy brání tomu, aby naši živnostníci a naše firmy hlavně při poskytování služeb, měly stejné podmínky jako jejich kolegové v západní Evropě. Samozřejmě jsou důležité obchodní vztahy s USA ale i s dalšími státy. Vyzval jsem Evropskou komisi, aby se vnitřnímu trhu intenzivně věnovala. Podpořila mě celá řada premiérů. 

Dál byl na programu sedmiletý rozpočet Evropské unie po roce 2020. Hájil jsem priority České republiky, hlavně dost peněz na rozvoj chudších regionů a venkova. Nejdůležitější je koheze. K tomu se v budoucnosti ještě vrátíme, protože tohle bude fakt tvrdý oříšek.

Jak je napsáno v textu, 5. 11. organizuje Česká republika setkání Přátel koheze v Praze. Rozpory v názorech na příští evropský rozpočet jsou obrovské a je možné, že se to vyřeší až za německého předsednictví v druhé polovině 2020.

V úterý jsem byl s ministrem Robertem Plagou na konferenci Školství 2020. I když se mělo mluvit hlavně o budoucnosti školství, největší debata byla o platech. Jak víte, tak naše vláda plní slib učitelům z programového prohlášení, že jim zvedneme platy o 50 procent oproti roku 2017. Tehdy měli průměrně 30 tisíc a už teď víme, že v roce 2021 budou brát průměrně 45 tisíc.

Politici na školství 20 let totálně kašlali a post ministra školství běžně dostávala ta největší guma. Pro naši vládu je vzdělání národa priorita. Platy ve školství rostou nejrychleji z celé veřejné sféry. A nejen u učitelů, ale taky nepedagogů, jako jsou školníci, uklízečky nebo kuchařky. Roste i podpora školství obecně. Stavíme, opravujeme a rozšiřujeme školy a školky za víc než 7 miliard korun, dalších 7 miliard pak jde do akčního plánu na podporu lékařských fakult, aby mohly přijmout víc studentů medicíny. Dáváme víc peněz do vědy a výzkumu. O tom všem vám průběžně píšu.

Cítím se osobně dotčený, že za téhle situace školské odbory v čele s panem Františkem Dobšíkem vyhlásily stávkovou pohotovost a hrozí stávkou. Nelíbí se jim, jak chce ministr Plaga peníze učitelům rozdělit.

O co ale jde? Pan ministr chce, aby měli ředitelé prostor odměňovat ty nejlepší učitele, které ve svých školách mají. Odbory chtějí místo toho přidat všem stejně. Takže spor je o to, jestli to naše navýšení platů o 10 procent v průměru má jít do tarifu, tedy přímo do platu, nebo část z toho do tarifu a část do odměn. Dělá to průměrně 3600 korun měsíčně na hlavu. Ministr Plaga odborům nabídl větší část do tarifu a menší do odměn, ale odbory nechtějí ustoupit ani o píď. Trvá to už několik týdnů. Poslední nabídka ze začátku října pro ně byla 2700 korun do platu a 900 do odměn.

Totálně jsem nepochopil, o co odborům jde. Vždyť ministr Plaga jim ještě k tomu nabídl dohodu na rok 2021, že by šlo do tarifu celých 8 procent a 1 procento do odměn. Takže za dva roky by učitelům stouply platy o 15,2 až 18 procent, podle toho, o jakého učitele jde.

Nejen, že to odbory odmítly, ale dokonce jejich předseda Dobšík v mailu ředitelům škol tuhle nabídku zatajil. Do toho řešíme reformu financování regionálního školství a i tady úplně zbytečně pan Dobšík rozdmýchává mezi učiteli obavy. My jen chceme dát celému systému smysl, udělat ho transparentní a narovnat rozdíly mezi kraji.

Během konference Školství 2020 někdo tvrdil, že ministr Plaga nekomunikuje. To se ho dotklo, tak si nechal vytáhnout všechna dosavadní jednání z kalendáře a ukázalo se, že mezi ministerstvem a zástupci škol a odborů proběhlo za 2 roky 54 schůzek. Ministr pracuje, jak má.

A ještě jednou vám to všem zopakuju. Za 4 roky zvýšíme platy ve školství o 50 procent. A makáme na nápravě všeho toho, na co politici kašlali 20 let. S odbory a zástupci zaměstnavatelů ve školství budu ještě příští týden osobně jednat, jakmile se vrátím 25. října z Japonska. Musíme najít dohodu do 31.10. A taky se jich zeptám, proč nestávkovali dřív. Teď pro to nevidím fakt žádný důvod.

Pojďme k našim vojákům. Slavili jsme tenhle týden 100 let od založení generálního štábu. Máme a vždycky jsme měli skvělé velitele. Od úplně prvního náčelníka Maurice Pellého až po generála Aleše Opatu. Jsem na naše vojáky hrdý. Jsou to profíci, kteří pomáhají lidem u nás doma i na zahraničních misích. Důvěra veřejnosti, která je podle průzkumu dlouhodobě kolem 70 procent, svědčí o tom, jak si Češi svých vojáků váží. Bojují v rámci misí NATO v Afghánistánu a v Mali. Jsou to velmi důležité mise pro boj proti terorismu. Je škoda, že evropské členské státy NATO v minulosti údajně nevyužily americkou nabídku být přítomné na jejich misi na syrsko-turecké hranici. V rámci jejich mise jsme možná mohli zabránit tomu krveprolití. Teď jen pasivně vyzýváme a v oblasti ztratila Evropa jakýkoliv vliv. Bohužel. 

Na Evropské radě jsem mluvil o Severoatlantické smlouvě z roku 1949, má tři strany a víc než 70 let. Podle mého názoru by se měla aktualizovat a přizpůsobit nové situaci v globálním světě. Předpokládám, že by to mohla být debata na prosincovém summitu v Londýně, i když to bude víc než složité. Během turecko-syrské krize jsme od NATO nic moc neslyšeli...

Naše vláda udělala ohromný pokrok, aby měli naši vojáci moderní výzbroj a výstroj. Před 5 roky byl armádní rozpočet ani ne 42 miliard a na investice z toho šlo jen 5 miliard. Příští rok bude mít rozpočet 75,5 miliardy a na investice půjde skoro 20 miliard. A budeme to dál posilovat. Slíbili jsme partnerům v NATO, že v roce 2024 dáme na obranu 2 procenta HDP. Bohužel musíme zbrojit, svět takhle funguje.

Je skandální, že 30 let po revoluci máme pořád ruské radary a vrtulníky. Co dělali naši předchůdci? To sem snad nebudu ani psát. Jsem rád, že ministr Lubomír Metnar konečně rozhýbal armádní nákupy. Do konce roku podepíše smlouvy, díky kterým získají naši vojáci tu nejmodernější techniku.

8 víceúčelových vrtulníků Venom.

4 bitevní vrtulníky Viper.

Dohromady za 17 miliard korun.

8 3D radiolokátorů MADR za 3,5 miliardy.

2 letouny CASA za 2,7 miliardy.

Budou se modernizovat 4 letadla CASA, které už máme, za 370 milionů.

Dál zmodernizujeme vrtulníky Mi-171Š za 328 milionů.

35 tisíc útočných pušek a pistolí za 2,3 miliardy. Tady čekáme na rozhodnutí Úřadu pro ochranu hospodářské soutěže.

Podepíšeme 3 velké smlouvy na munici pro celou armádu až do výše 1,5 miliardy.

Malé dopravní letadlo pro vládní a ústavní činitele, za 700 milionů.

Plniče letecké techniky za 250 milionů.

V roce 2020 jsou v plánu další smlouvy.

Nový systém raketové obrany státu SHORAD. To budou 4 kompletní baterie za 10 miliard.

210 bojových vozidel pěchoty v 7 modifikacích do 52 miliard. Vybereme ze 3 společností a s výhercem podepíšeme smlouvu v 1. půlce roku.

52 děl NATO ráže 155mm za 4,4 miliardy.

Až 1200 osobních terénních aut do 2 miliard. Nahradí starou techniku v celé armádě. Naši vojáci si zaslouží tu nejlepší výbavu.

Ach jo. Koukám, že mám problém. Už teď jsem hrozně dlouhej.

Byl jsem v obci Drahelčice a se mnou ministryně financí Alena Schillerová. Měli jsme dva hlavní důvody, proč se tam jet podívat. Už předtím jsem dostal info od paní starostky Petry Ďuranové, že je jejich mateřská a základní škola v havarijním stavu. Ministerstvo pro místní rozvoj už má u sebe v rámci IROPu jejich projekt na výstavbu společného centra za 400 milionů, kde bude školka, škola a úřad, a bude ho hodnotit. Ale v této chvíli jde hlavně o mateřskou školku, potřebují dotaci 47 milionů korun. 

V současnosti čekají pod čarou žádosti na školky za 1,5 miliardy a my jsme se domluvili, že všem vyhovíme z evropských peněz. Mimochodem, Ministerstvo pro místní rozvoj má v programovém období 2014–2020 pro školy a vzdělávání určených zhruba 12 miliard z Evropského fondu pro regionální rozvoj. Je naše priorita podporovat regionální školství, a proto jsme původní alokaci navýšili o dalších 5,1 miliardy. Chceme podpořit všechny školky a většinu základních škol. Střední školy jsou z IROP podpořeny již všechny.

Další bod, který jsme řešili, bylo přestěhování Státní tiskárny cenin, která bude stát právě tady v Drahelčicích, kousek za Prahou a zaměstná tam 400 lidí.

Podepsali jsme k tomu memorandum o vzájemné spolupráci. Takže v obci vzniknou nová pracovní místa, budou se tu tisknout nejen bankovky, ale občanky pasy, řidičáky, kolky… A my budeme moct uvolnit 3 budovy různě po Praze, ve kterých je teď Státní tiskárna cenin rozestrkaná. Prostě systém „malé Letňany“. Sestěhování. Mohlo by být hotovo 2025.

S Alenou Schillerovou, Karlem Havlíčkem a Richardem Brabcem jsme tenhle týden předali ceny v soutěži Odpovědný zahraniční investor.

Vodafone vyhrál kategorii Pozitivní společenský dopad. Innogy dostala ocenění za pozitivní dopad na životní prostředí a Albert cenu na kladný dopad na region. Hlavní cenu si odnesla…

Chvíle napětí!

…Škoda Auto. Jak jinak :)

STROMY! Už ode mě víte, že jsme rozjeli iniciativu vysázet 10 milionů stromů do roku 2025. Psal jsem o tom už 22. září v mém hlášení a mluvím o tom už měsíce.

Ministerstvo životního prostředí spustilo přípravy na masivní sázení stromů už před rokem. Nejen v rámci iniciativy Sázíme budoucnost, o které jsem vám toho už spoustu napsal. Před několika týdny vypsali dotační titul za 250 milionů korun na přírodní zahrady, ze kterého budou čerpat stovky škol. Teď v pondělí rozjeli další dotační výzvu, pro všechny, kteří chtějí sázet stromy. Připravených mají 100 miliónů korun a jen za prvních 5 dní přišlo 160 žádostí za víc než 30 milionů. Sázet chtějí obce, jednotlivci, školy a třeba i Sdružení moravských vinařů. Je to super. V následujících měsících do toho budeme dávat další stovky milionů korun.

Organizujeme a financujeme sázení stromů všude, kde se dá. Remízky, aleje, zahrady. Bude z toho tisíce akcí ve všech krajích.

Jsem rád, že to děláme společně s Ministerstvem zemědělství. Jejich Státní podnik Lesy ČR zorganizoval právě teď v sobotu Den za obnovu lesa, na kterém se sešly tisíce lidí a sázeli sazeničky. Náš Richard Brabec taky přišel a prý jich zvládl nasázet vlastnoručně 80.

Výborně se to doplňuje, Lesy ČR sází ve státních lesích a my po celé republice.

Tenhle týden vyšla další skvělá zpráva. Z 36 hodnocených zemí OECD jsme 10. nejlepší v přehlednosti a stabilitě daňového systému. Napsala to americká neziskovka Tax Foundation. Jsme před Rakouskem, Kanadou a taky Německem! Přečtěte si, co o tom napsala Alena Schillerová, má tam i odkaz na studii. Dávám za chvilku sem na Facebook.

Další skvělé číslo. Přišel s ním Český statistický úřad a potvrdil, co jsem vám napsal už několikrát. Investujeme naprosto rekordně. Celkem 103 miliard celkových výdajů na výzkum, vývoj a inovace, meziročně to stouplo o 12,3 miliardy a podíl na HDP je teď 1,93 procenta. 

Je to výsledek dvou let intenzivní práce. S Karlem Havlíčkem jsme začali vědu a výzkum systematicky řešit. Karel úspěšně propojuje vědu s průmyslem a energetikou tak, aby to dávalo smysl v rámci naší hospodářské vize pro Českou republiku.

Určitě bychom postupovali dopředu o dost rychleji, kdyby nám opozice nepodkopávala důležité zákony. Jako se to stalo tenhle týden ve Sněmovně. Alena Schillerová musí jako tank protlačovat svůj Daňový balíček, který přísněji daní tabák, tvrdý chlast a hazard. Je v něm obsažených spousta dalších věcí, které zlepšují a zjednodušují daňový systém a taky jsou tam opatření proti agresivní daňové optimalizaci pojišťoven.

Jenže opozice zase předvedla to jediné, co umí. Obstrukce. Je z toho vidět, že je jim totálně ukradené zdraví lidí, kteří si ho ničí chlastem a cigaretami, taky osudy celých rodin, které rozvrací hazard. Životní úroveň našeho národa se zvyšuje a tím pádem i dostupnost všech těchhle neřestí, které chceme logicky víc zdanit. Tím taky přineseme víc peněz na investice do užitečnějších věcí, než je chlast a sázení.

Poslanci měli balíček projednávat ve středu, jenomže se k němu nakonec vůbec nedostali. Další pokus kvůli obstrukcím nevyšel ani v pátek. Požádali jsme proto o mimořádnou schůzi. Budeme na ní řešit Daňový balíček a vyšší rodičovský příspěvek.

Co se ale naopak povedlo, že jsme přehlasovali Senát a prosadili novelu zákona o místních poplatcích. Takže od nového roku už budou konečně rovnější podmínky mezi penziony, hotely a službami jako Airbnb nebo Booking. Taky se můžou obce a města těšit na větší příjmy z poplatků z pobytu. 

Ve Sněmovně taky vystoupil ministr dopravy Vladimír Kremlík, aby všem vysvětlil, jak je to s mýtem. Koho to zajímá, určitě si celý jeho projev přečtěte na webu Ministerstva dopravy. Dávám odkaz za chvilku sem na Facebook.

Jdeme pomalu do finále.

Na oficiální návštěvu k nám přiletěl premiér Kambodži pan Hun Sen s delegací. Zatímco já jsem jednal s ním, Klára Dostálová seděla s ministrem turismu panem Thongem Khonem a bavili se hlavně o tom, jak posílit vzájemný turistický ruch. Karel Havlíček jednal s ministrem obchodu Pan Sarosakem. Máme s Kambodžou co dohánět v obchodní bilanci. Málo tam vyvážíme, naopak hodně dovážíme. Bavili jsme se o tom, jak zapojit české firmy při stavbě letišť, úpraven vody nebo třeba vodních elektráren.

Fotky z Břevnovského kláštera jste viděli. Připomínali jsme si tam výročí krvavě potlačené protikomunistické revoluce v Maďarsku. Můj projev si můžete přečíst za chvilku na Facebooku.

Taky jsme v týdnu podepsali s koaličním partnerem, odbory a zaměstnavateli to, čemu říkáme Gentlemanská dohoda. Má zaručit hladké přijetí novely zákoníku práce. Přinese to spoustu zjednodušení pro zaměstnance i zaměstnavatele.

V týdnu samozřejmě jednala i koalice a vláda, před Výborem Poslanecké sněmovny pro evropské záležitosti jsem představoval mandát, se kterým jsem jel na Evropskou radu.

No a včera byl velký den našeho ministra zdravotnictví Adama Vojtěcha. Měl svatbu. Přeju Adamovi a Olze v jejich společném životě všechno dobré. Jsou krásný pár.

A taky jsem byl včera s Karlem Havlíčkem na skvělé akci, kterou pořádala Hospodářská komora. Ocenění nejlepších absolventů technických, gastronomických škol a oborů služeb. Pozval nás na ni prezident Hospodářské komory pan Vladimír Dlouhý. Chválí naši vládu, jak modernizujeme české školství, zavádíme duální vzdělávání, předmět Technika do základních škol a že se snažíme u mladé generace propojovat praktické dovednosti s novými technologiemi.

Byl to už 24. ročník a dosud ocenili skoro 7000 absolventů, kteří měli výborné výsledky ve škole i v praxi. Já jsem v projevu shrnul, jak podporujeme školství včetně toho učňovského. Dobrých řemeslníků a obecně všech odborníků, kteří umí pracovat rukama, je u nás hrozně málo. Je důležité, abychom šikovné mladé lidi udrželi u nás a aby neodcházeli do zahraničí. A taky jsem všechny středoškoláky povzbudil, aby se nebáli zkusit podnikat.

Tak jo, musím končit. Přistál jsem v Japonsku. Na trůn bude slavnostně uveden císař Naruhito. Čeká mě taky plno bilaterálních jednání. Třeba se starostou Kjóta, s místopředsedou vlády Ománu, s prezidenty Německa, Brazílie, s premiéry Japonska, Vietnamu, Srbska, s japonským ministrem financí, budu mít a banket s japonským premiérem a spoustu dalších schůzek, které jsou pro naši zemi důležité politicky i ekonomicky. Taky jsem v kontaktu s předsedou Českého olympijského výboru panem Jiřím Kejvalem. Pořád hledá místo na odhalení sochy Věry Čáslavské u příležitosti olympiády v Tokiu. Japonci si ji pořád pamatují, je to i pro ně legenda, ale bohužel Českému olympijskému výboru zatím nevyšli vstříc. 

A samozřejmě si nenechám utéct Tokio Motor Show. Ze všeho vám budu posílat fotky.

Mějte se fajn.Čau lidi, počasí vyšlo minulý týden parádně a bylo vidět, že spousta z vás pookřála, dokonce padla i věta: “Můžu vám dát pusu?" ☺️

Otevřeli jsme, tedy hlavně Dan Ťok, další úsek dálnice D3 u Budějic. Náš ministr dopravy ho začal stavět teprve před dvěma lety takže je vidět, že stavět se dá rychle, když se chce 👌Jeden pán mi během slavnostního otvírání povídá: “Musíte nad nima držet bič ať makaj!” Lidi jsou právem naštvaní, že už dávno nemáme páteřní dálniční síť. My se to snažíme dohnat, ale dědictví předchozích vlád není možné napravit během pár let.

Když jsem přijel na autogramiádu v Třeboni, začal někdo v davu troubit na trubku a znělo to, jak když by zahajoval hody. Rozesmálo nás to všechny. Jak jsem podepisoval knížky, šel kolem pan Bělobrádek, kterému jsem samozřejmě dal taky knížku a on mě zas tu svoji. Vypadá to, že všichni teď narychlo píšou knížky. My na té naší pracovali dva roky.

Skvěle se to rozjelo na pražské Náplavce, rozdávali jsme knížky, já i Richard Brabec a Martin Stropnický jsme se snažili pokecat s co nejvíc lidmi, protože zájem byl velký.

V Jihomoravském kraji jsem potkal strašně moc lidí. Zastavila se u mě paní a povídá, že viděla Duel na TV Barrandov: “Ten Fiala asi spadl z Marsu, vyčítal vám co se za ty čtyři roky nestihlo a přitom ODSka je tady 25 let.” Dal jsem jí zapravdu, tradičním politikům nezbývá než odvádět pozornost od toho, co se nám na rozdíl od nich ve vládě povedlo: bit.ly/moje-bilance

V Břeclavi mě chlapi z hasičského záchranného sboru vzali na výsuvnou plošinu, abych si schválně zkusil, jaké je to trčet v malé kleci několik desítek metrů nad zemí. Při nastupování se na mě borec otočí: “Poslední slova před smrtí?” Tak mu říkám: “Přečtěte si moji knížku.” Nahoře jsme si pak povídali o tom, proč nemá Břeclav pořád ještě obchvat. Je to fakt horor projíždět skrz město.

Jeli jsme samozřejmě i do Brna, kde bylo opět natřískáno. Krásný zážitek byl výlet po přehradě se seniory. Dorazili ze všech koutů Moravy, takže jsme zaplnili hned dvě lodě. No a nemohl jsem vynechat ani vinobraní. Všude voněl můj milovaný burčák a já měl každou chvíli v ruce nový kelímek 😅

Včerejšek jsem strávil v Pardubickém kraji - na chovatelském dni ve Vilémově a potom v Pardubicích na koncertě. Teď hledám koutek, kde bych mohl zodpovědět vaše dotazy. Mějte se krásně a užívejte podzim. Přeju krásné pondělí.Čau lidi. Nejdřív tu mám něco pro chlapy: zajímalo vás někdy, jak o vás mluví vaše žena za vašimi zády? Nevím teda, co o mně říká Monika svým kámoškám, ale aspoň už vím, co říká novinářům. V Magazínu Deník Ženy s ní vyšel rozhovor. A pěkně dlouhý, takže jsem byl docela nervózní, co se o sobě dočtu. Začíná to hezky zostra: “Není lehké žít po boku Andreje Babiše.” To teda. Paní redaktorka toho z Moniky vytahala fakt hodně. Od našeho vztahu přes její práci designérky a ředitelky nadace až po výchovu dětí a dětské lékaře. Dokonce, kolik mají naše děti kapesné. No, to vám prozradím klidně i sám. Tisíc korun. Tolik jsem já v jejich věku neměl, ani když jsem vykládal uhlí z vlaku. A koukám, že přišla řeč i na žárlivost. Strašný 😂

Sice nejsem rád, když se na veřejnosti probírá naše soukromí, ale pořád lepší, než lži, které se začaly šířit přes některá média. Že prý je pozice naší země ve světě ohrožená, protože vláda zatím nemá důvěru. Tak to je fakt hrozná demagogie. Žádná vláda nebojovala tak systematicky za české národní zájmy, jako ta naše. A návštěvy cizích diplomatů u nás jsou minimálně stejně intenzivní, jako před volbami 2017. Budujeme důležitá partnerství, abychom mohli líp prosazovat náš postup proti migraci a kvótám. A je to i díky nám, že se názor ostatních členských států na tenhle životně důležitý problém začal měnit.

Schválně koukněte na výběr toho, co jsem za půl roku jako premiér v Evropě odmakal. A je to fakt jen stručně, protože schůzek, jednání, telefonátů nebo mailů se zahraničními politiky a diplomaty mám každý týden víc, o hodně:

Už čtyři setkání všech hlav států a vlád Evropské unie na formálních a neformálních Evropských radách v Bruselu a Sofii 🇧🇬 Tam jsem si sedl a debatoval s bezpočtem premiérů a prezidentů.
Dvakrát na summitu V4 – s jejich premiéry se potkávám i před každým evropským summitem. Naposledy se přidal i rakouský kancléř Sebastian Kurz a oficiálně nás v našich postojích podpořil 🇦🇹
V Davosu, kde ještě žádný český premiér přede mnou nebyl, jsem měl šest bilaterálních schůzek s premiéry evropských zemí 🇨🇭 
Jednání s Jeanem-Claudem Junckerem a mnoha eurokomisaři v Bruselu 🇧🇪
Do Prahy za tu dobu přijelo pět evropských komisařů, což je víc než kdykoli předtím. 
Navštívil mě hlavní vyjednavač Velké Británie pro brexit David Davis 🇬🇧 i hlavní vyjednavač EU Michel Barnier. 
Přijal jsem v Praze předsedu sněmovny reprezentantů kongresu USA Paula Ryana 🇺🇸 třetí nejvyšší americký ústavní činitel byl u nás poprvé po osmi letech.
Potkal jsem se s nejvýš postaveným diplomatem USA pro evropské záležitosti Wessem Mitchellem. 
V rámci budování vztahů s Německem mě navštívil durynský ministerský předseda Bodo Ramelow, já zase jel do Drážďan za saským ministerským předsedou Michaelem Kretschmerem. V červenci mě čeká návštěva Bavorska u Markuse Södera 🇩🇪 
Vystoupil jsem na mezinárodní bezpečnostní konferenci Globsec 🇸🇰

Pokud by vás zajímalo víc, tak dávám ještě něco do komentáře 😎

Mohl bych pokračovat dál a dál. O našich jednáních s V4, EU, NATO. Jako první český premiér vždy jasně říkám, že z některých pozic NEUSTOUPÍME. To jsou třeba ty kvóty. Nebo že některé věci jsou v Evropě nastavené špatně. Třeba připravovaný evropský rozpočet. 

Oni chtějí měkké programy a my chceme tvrdé programy. Chceme investovat do zdravotnictví, školství. A tvrdě o tom jednáme s Evropskou komisí. Už přichází první úspěchy. Vlastně bych měl říct HISTORICKÝ ÚSPĚCH. Naše Klára Dostálová totiž vyjednala s eurokomisařkou Corinou Creţu, že můžeme přesunout 7 miliard tam, kde je náš stát skutečně potřebuje. Takže je mi na jednu stranu líto, že s námi nemohla na výjezd do Olomouckého kraje. Zato se jí povedlo něco fakt mimořádného.

A další věc, do které se v Evropě aktivně zapojujeme. Je tady návrh, aby se agentura Frontex rozrostla ze 600 příslušníků na deset tisíc, aby bojovala proti pašerákům. Frontex by měl být aktivní mimo Evropu. Pokud chceme vyřešit migrační krizi, je úplný základ to, aby lodě s migranty ani nevypluly.

Prostě tohle jsou ty hlavní věci, které celou dobu řeším. Je to mravenčí práce, které si novináři nevšímají. Ale díky které naše názory na migraci dnes akceptují i velké státy. A díky ní snad budeme mít i víc peněz na věci, které naši občané nejvíc potřebují.

Někdy mám pocit, že se někteří naši novináři chovají fakt jako opoziční politici. Nejenže zamlčují naše úspěchy, ale překrucují skutečnost. Tak třeba. Jean-Claude Juncker svolal na neděli summit k migraci. My jsme se v rámci států V4 shodli, že nedává smysl se ho účastnit, když hned příští týden je Evropská rada, na které budeme probírat úplně to samé a jenom Rada může skutečně rozhodnout, co budeme s migrací dělat. Plus nesouhlasíme se závěry, které chtějí na summitu některé členské státy přijmout. A co se o tom objevilo v našich novinách? Někdo napsal, že o téma migrace nemáme zájem. Jiný, že jsme na summit ani nedostali pozvánku. Tomu se teda říká profi novinářská práce, opravdu. 

Myslím, že jsem vám napsal už docela dost věcí, na kterých makám v Evropě. Teď sem hodím výběr toho, co mám za sebou tenhle týden doma:

Výjezd do Pardubického kraje
100 let Svazu průmyslu a dopravy: pozdravil jsem je 🤓
Vláda: rozpočet, bydlení pro mladé, kontrolní hlášení NKÚ, můj mandát na jednání Evropské rady
Prague European Summit: setkání politiků, úředníků, podnikatelů, akademiků,  novinářů
Vládní výbor pro zdravotně postižené
Jednání o platech s odboráři
Výjezd do Olomouckého kraje
Summit V4 v Budapešti, na který přijel i Sebastian Kurz
Bezpečnostní rada státu kvůli nebezpečí migrace
Schůzka s panem prezidentem a představení ministrů
Den zdraví v Praze
Byl jsem v Ležákách uctít památku zavražděných při příležitosti 76. výročí vyhlazení této osady nacisty

Výjezd do Pardubického kraje. Nebudu to okecávat. DOPRAVA! V Pardubicích nemají obchvat, není dokončená D35ka. Viděli jste možná video, co jsem nedávno dával. Dálnice končí přímo v poli 🌻 Je to neuvěřitelný pohled. Dokonce i hejtman Martin Netolický přijel na náš sraz pozdě, protože se zasekl v zácpě. A to je v Pardubicích věčný problém, který řeší už 30 let. Skrz město jezdí hromada kamionů. Přitom obchvat a dálnice by nakoply průmyslové zóny jako je třeba Černá za Bory. Tak snad se to pohne. Podařilo se už vykoupit většinu pozemků. Z 200 jich zbývá zařídit 7. Podle lidí z Ředitelství silnic a dálnic se snad už v září vyhlásí soutěž na dostavbu chybějících 4 kilometrů dálnice a do roku 2020 bude hotovo. 

Taky jsme se byli podívat na plánovaný obchvat Chrudimi a Slatiňan. Stavět by se mělo začít už letos. Vznikne sedm nových mostů a tři křižovatky. Zbývá už jen dokončit pár výkupů a udělat archeologický průzkum.

Jednali jsme samozřejmě s Radou kraje a se starosty. Přijelo jich 65 a opět jsme jim s Alenou Schillerovou ukázali, jak rostou daňové příjmy obcí. 

Fotky z Winternitzových automatických mlýnů jsem vám sem dával. V pardubické nemocnici jsme řešili jako vždycky platy sestřiček, mluvili jsme i s odboráři. Nemocnice má plán na investice za miliardu, hlavně do nových pavilonů, kde by se soustředily urgentní příjmy. Investovat chtějí i do nemocnice v Ústí nad Orlicí za 300 milionů a v Moravské Třebové za 180.

Viděli jste i fotky z Larischovy vily. O těch zvěrstvech, co tam nacisté za války napáchali, se mi moc nechce znovu psát. Je mi z toho špatně ještě teď. Alespoň jsem položil květiny pod fotky ležáckých dětí. Muzeum heydrichiády, které by tady mělo vyrůst, chceme financovat z rozpočtu na rok 2020, ale měl by se podílet i kraj a město.

Na Pražském hradě ve Španělském sále byly oslavy 100 let Svazu průmyslu a dopravy. Moc hezky připravená akce. Na videu jsme se ohlédli za všemi přelomovými vynálezy našich vědců a konstruktérů a taky se podívali, na čem dělají české firmy dnes. Když mluvila paní Zuzana Ceralová Petrofová, majitelka legendárního českého podniku Petrof, hrála ji jako doprovod jazzová kapela. Výborná atmosféra. Já jsem ve svém projevu poděkoval všem, kteří vyváží české výrobky do světa, dělají nám skvělé jméno a odvádí u nás daně. Taky jsem věnoval zvláštní poděkování panu prezidentovi Svazu průmyslu a dopravy Jaroslavu Hanákovi. Na tripartitě na sebe sice občas křičíme, ale spolupráce s ním si ohromně vážím. Jako premiér se budu vždycky snažit českým podnikatelům otvírat ve světě dveře, pomáhat jim shánět zaměstnance a snižovat byrokracii 💪 

V průmyslu u nás pracuje 1,5 milionu lidí, v dopravě 250 tisíc. Jsme nejprůmyslovější země v Evropě. Akorát teda ti zaměstnanci zoufale chybí. Píšu to už asi v pátém hlášení po sobě. Možná vás s tím už otravuju. Ale vemte si, že dokonce i Škodovka plánuje otevřít novou továrnu mimo Česko, protože u nás prostě není schopná sehnat dost odborníků. Z toho jsem dost znepokojenej. A vyřešit tenhle problém potrvá ještě hodně dlouho. Začíná totiž už na školách, které mají mladé lidi na trh práce připravit.

Když jsme u těch mladých, myslím, že se nám na vládě povedla skvělá věc. Píšete mi často o cenách bytů, domů, výši nájmů. No tak jsme schválili návrh ministerstva pro místní rozvoj, které přináší takovou malou revoluci ve shánění vlastního bydlení 👨‍👩‍👧‍👦 

Je to takhle. Manželé nebo registrovaní partneři, ale i rodiče, kteří žijí sami s dětmi do 15 let budou moct žádat stát o nízkoúročený úvěr na bydlení. Za výhodnějších podmínek než doteď. Stačí, aby věk žadatele nepřesáhl 36 let. Na opravu a modernizaci vlastního bydlení vám Státní fond rozvoje bydlení půjčí až 300 tisíc (předtím to bylo 150 tisíc). Pokud si chcete koupit nový byt, můžete žádat až o 1,2 milionu. A pokud chcete stavět nebo kupovat dům, je částka rovné dva miliony. Tady jsme nabídku zvýšili radikálně, protože předtím to bylo jen 600 tisíc. Určitě vás zajímá, jaký je úrok, když to je půjčka, že ano. Jedno procento, přátelé 🌞 Věřím, že spoustě mladých tohle pomůže. Vždyť problémy s bydlením jsou jeden z hlavních důvodů, proč se lidi bojí založit rodinu. Pokud tohle právě teď řešíte, tak se připravte na 15. srpna, kdy s programem začínáme 🏃 Na www.sfrb.cz by se měl v nejbližší době objevit návod, jak žádosti podávat.

Co dál na vládě. No u některých věcí mi nezbývá než kroutit hlavou. Třeba peníze z Evropské unie na “pozorovatelny zvěře.” Čtěte posedy 🐗 Jednak mi přišla divná cena 300 tisíc korun za posed, no a ještě tomu nasadil korunu náš ministr zemědělství Jiří Milek, že on si jako zkušený myslivec vždycky postavil posed sám.

Tak super, končím čtvrtou stranu a ještě nejsem ani u výjezdu do Olomouce. To ale rozhodně neznamená, že pro mě byl míň důležitý než ten Pardubický 😉 V Nové Vsi u Rýmařova jsme se bavili o biatlonovém centru, které by bylo dost moderní na to, aby mohlo pořádat i mezinárodní soutěže, ale taky sloužilo široké veřejnosti. Zároveň by ho mohli lidi využívat i v létě na orientační běh, inline bruslení, horská kola, školy v přírodě. Stálo by to 120 milionů. U sportu jsme zůstali i během návštěvy Přerova. Tam by rádi rekonstruovali fotbalový a atletický stadion.

Náš hejtman slíbil, že dodá seznam všech investic. Už teď poslali dotazníky všem starostům, do čeho potřebují investovat příštích pět let. Stejně jako to udělali předtím v Jihomoravském kraji. Zatím máme odpovědi z 249 obcí, ve kterých žije dohromady přes půl milionu lidí. A sešlo se nám 4166 položek za 35,5 miliard. Lidi nejvíc potřebují nové kanalizace, silnice, chodníky, sportovní areály, ochranu před povodněmi, zastávky a terminály, cyklostezky, školy. Tohle všechno dáváme dohromady a zařazujeme do celkového plánu.

Řešili jsme toho v Olomouckém kraji hrozně moc. Samozřejmě i dopravu, konkrétně starou známou D1. Hodně se mluvilo i o odlivu mladých lidí, sociálních službách, průmyslových zónách. Podívali jsme se i na letiště Přerov-Bochoř. Pan primátor Přerova mi dal knížku o minulosti a současnosti Přerova a láhev vína. Prý ho pije i olomoucký arcibiskup, tak bude určitě kvalitní 😇 Letiště Bochoř má strategickou polohu pro letadla a vrtulníky NATO. Mohla by tady vzniknout průmyslová zóna, ale nejdřív je potřeba dořešit dopravu, bez které sem žádný velký investor nepřijde.

Fotky z přerovského hotelu Strojař jsem vám už ukazoval, tak se nebudu opakovat. Stejně tak kopii obrazu od Victora Vasarelyho, který jsem dostal jako dárek v Muzeu umění Olomouc. Co jsem vám nenapsal, že právě tady mají sbírku umění v hodnotě dvě miliardy korun, ale nemají dostatečné depozitáře plus chtějí vybudovat knihovnu, kde by bylo mezinárodní badatelské centrum. Mají už studie na novou budovu a pozemky, na kterých můžou stavět. Byl by to skvělý projekt, který by přitáhl mezinárodní pozornost. Tak, jak píšu ve své knížce. Povídal jsem si o tom s panem ředitelem muzea.

Samozřejmě jsme nemohli vynechat Fakultní nemocnici Olomouc. Tam se - a teď pozor! - NEPOTÝKAJÍ s nedostatkem sester, jako to slýchám ve spoustě jiných nemocnic. Z 1500 jim jich zrovna teď chybí jen 5. V Olomouci je totiž pro sestřičky střední škola, vyšší odborná škola i lékařská fakulta. Takže nemají nouzi ani o doktory. Ředitel nemocnice je schopný člověk a vnímá potřeby mladých zaměstnanců. Ti dnes chtějí nejen jistotu zaměstnání, ale i flexibilitu. Prostě není to jen o penězích, ale i pracovních podmínkách, které ředitel musí umět vytvořit. V olomoucké nemocnici pracují už se studenty, aby neodcházeli po škole pryč, ale volně přešli do zaměstnaneckého poměru 👍 I tady jsme mluvili o investicích, budou stavět první pasivní budovu v českém zdravotnictví. Kapacitu bude mít 100 lůžek.

A když už jsme u té zdravotnické tématiky, tak přidám poslední historku z tohoto týdne. Včera jsme byli s Adamem Vojtěchem na Dni zdraví v Praze. Byla to úplně první akce svého druhu a doufám, že se z ní stane tradice. Lidi si mohli nechat změřit tlak, vyšetřit znamínka a spoustu dalších věcí. A taky zadarmo konzultovat s odborníky cokoli, co se týče zdraví a životního stylu. Díky všem, kdo jste se přišli podívat a vás všechny ostatní zvu příští rok zase. Zdraví máme jenom jedno. Tak hezký zbytek neděle vám všem 😉Čau lidi, všechny tyhle knížky čekají, až do nich napíšu věnování. Snad mi na to dneska zbude čas. Moc ho nemám, jak jste už asi zjistili z mého superdlouhého pracovního hlášení, které jsem posílal minulý týden. Někdo z vás ho prý dočetl až do konce 😂 Děkuju za všechny komentáře a lajky. Hrozně mě to povzbudilo. Hodnocení od vás je pro mě mnohem důležitější než od kolegů politiků. Ti zatím pořád přešlapují na místě, jestli půjdou nebo nepůjdou do vlády nebo si kladou podmínky, o kterých sami moc dobře ví, že je nemůžeme přijmout. Chtějí tím akorát naše hnutí rozložit. Trvá to už měsíce. A my celou tu dobu makáme. Takže jsem se rozhodl, že vám toho budu psát trochu víc. Každý občan si zaslouží vědět, co dělá jeho zvolený zástupce. Aspoň zhruba. Čili: 

V sedm ráno jsem si sedl s mou “ženskou úderkou” 💪 znáte je, ministryně Klára Dostálová, Jaroslava Němcová a Alena Schillerová. Chtěl jsem se blíž podívat na čerpání eurofondů. A taky připravit na jednání s předsedou a místopředsedou Evropské komise. Musíme eurofondy konečně pořádně uchopit a mít pod kontrolou. Teď je to totiž tak, že Brusel rozhoduje, na co peníze musíme a nesmíme použít. Takže je nedostáváme podle toho, co zrovna nejvíc potřebujeme, ale podle nějakých extrémně složitých metodik vypracovaných pochopitelně v Bruselu 🙈 Přece ale my sami nejlíp víme, co nás pálí! Teď jdou obrovské prostředky třeba na různá školení. My přitom nejvíc potřebujeme investovat. Stavět dálnice, silnice, obchvaty, nové moderní domovy důchodců, obnovit kulturní památky, rozvíjet sportovní infrastrukturu: tam máme největší rezervy. Takže já říkám, že je to souboj školení versus beton. A důležitější je teď ten beton. Ten nám zařídí růst, který máme v rukou.

O půl dvanácté už jsem sedal na letadlo do Bruselu. Letěl se mnou i náš Radek Vondráček. Když nám přinesly stevardky oběd, řekl jsem, ať dají nejdřív Radkovi. Podle ústavy má totiž vyšší funkci než já. Nad ním je už jen předseda senátu a prezident. Já jsem jenom předseda vlády. Radek začal okamžitě dělat fóry, kdo si vezme po obědě první bonbón a kdo první vystoupí z letadla. Zmátli jsme i pilota, který nejdřív říkal do repráků “pane premiére” pak “pane předsedo” a nakonec “páni předsedové.” No, v každém případě si na to nepotrpím. Vzpomínám na economy třídu, kterou jsem předtím do Bruselu lítal.

V Bruselu jsem měl i schůzku s předsedou Evropské komise. Jean-Claude Juncker, toho asi znáte. Chtěl jsem mu vzít nějaký dárek. Nejdřív jsem přemýšlel o koňaku značky Monnet. Je to rodinná firma, ve které pracoval i Jean Monnet, jeden ze zakládajících otců Evropské unie. A koňak patří mezi Junckerovy oblíbené nápoje. Ale pak jsem se rozhodl podle toho slavného plakátu “Raději knihu” 📖 a dovezl jsem mu svou knížku O čem sním, když náhodou spím přeloženou do angličtiny. Měl jsem s sebou schválně víc výtisků a rozdával je všem evropským politikům, které jsem potkal, aby viděli, že naše země má jasnou vizi.

S Junckerem jsme jednali nejdřív ve formě delegací a pak i na čtyři oči, což se u něj dá považovat za nadstandard. Byla to naše premiéra. Myslím, že jsme si sedli, i když ohledně kvót a migrantů máme fakt úplně jiný názor. Po tomhle prvním rozhovoru jsem získal pocit, jak ten problém s vnucovanými kvótami řešit. Je potřeba změnit celý azylový systém Evropské unie. Vymysleli ho v minulém století za totálně jiných podmínek, než jaké máme dnes. Řekl jsem Junckerovi, že kvóty odmítáme ne proto, že nejsme solidární, ale protože jsou čirý nesmysl. My jsme naši solidárnost už ukázali třeba v Maďarsku, Bulharsku a Slovinsku, kam jsme poslali policisty, vojáky a techniku, abychom pomohli hlídat jejich hranice 👮 Teď jsme přislíbili finanční pomoc v Libyi v rámci dohody V4. Musíme začít bojovat proti pašerákům a řešit nelegální migraci ještě než lidi nastoupí do člunů.

Potkal jsem se i s našimi europoslankyněmi Ditou Charanzovou a Martinou Dlabajovou a komisařkou Věrou Jourovou. Právě naše Věra Jourová řeší v Evropě ochranu spotřebitelů. Teď právě bojuje proti dvojí kvalitě potravin. Všichni víme, že spousta firem balí různě kvalitní jídlo do stejných obalů a to horší vozí hlavně do zemí bývalého sovětského bloku 😠 Komisařka Jourová chce prosadit, aby to bylo stíhané jako nekalá obchodní praktika. Má v tomhle mou stoprocentní podporu.

Dál jsem se viděl s předsedou ALDE Guyem Verhofstadtem, hlavním vyjednavačem Evropské unie pro Brexit Michaelem Barnierem a prvním místopředsedou Evropské komise Fransem Timmermansem. Všem jsem samozřejmě daroval knížku. O dva rozhovory mě požádali Politico a Le Soir. Prvnímu jsem ho dal v angličtině, druhému ve francouzštině. Ptali se mě, jestli jsem populista. Já na to, že populista určitě nejsem, to bych přece nezavedl EET, kvůli kterému jsme přišli o voliče. Taky jsem ale řekl, že jestli populista dělá věci pro lidi, tak populista jsem 😆 Řeč přišla samozřejmě i na migraci, vztahy s prezidentem Zemanem, volby, evropskou politiku. Redaktor Le Soir byl původem Polák, tak mi nabídl, že můžeme mluvit česko-polsky, ale nakonec jsme zůstali u té francouzštiny.

Mám plán, že se potkám se všemi Čechy, kteří pracují v Evropské unii. Bez ohledu na to, která politická strana je do Bruselu vyslala. Vždyť jsme tady od toho, abychom hájili jeden hlavní zájem. A tím je silná, bezpečná a prosperující Česká republika. Chci si promluvit se všemi, kteří se v evropských institucích pohybují, udělat si obrázek, pořádně naplánovat strategii. Víme dobře, že EU je potřeba reformovat.

Vystoupil jsem na mezinárodní konferenci Jak úspěšně předat rodinnou firmu druhé generaci 👨‍👩‍👧‍👦 Tohle téma je moje srdcovka. Rodinné firmy jsou extrémně důležité. Jsou základ hospodářství celého státu. A vemte si, jakou tradici u nás mají. Jako první každého určitě napadne Baťa, který je i pro mě obrovskou inspirací. V úvahách o něm jsem začal psát svou vlastní knížku. A je tu spousta dalších legendárních rodinných firem: Hopi Františka Piškanina, Koh-i-noor Vlastislava Břízy, Kofola Jannise Samarase, Adélka Pelhřimov rodiny Teislerových, Hanák Nábytek, Petrof Zuzany Ceralové. Třeba právě ten Petrof přežil okupaci, znárodnění, hospodářskou krizi, útoky světových konkurentů i levnou asijskou produkci, která zlomila vaz spoustě jiných úspěšných firem. Dnes řídí Petrof už šestá generace rodiny Petrofů. Jejich klavíry hrají po celém světě 🎹 Už 150 let.

Nebudu vás zatěžovat celým proslovem. Řekl jsem hlavně to, že musíme jako stát rodinným firmám víc pomáhat, aby byly silné a obstály v mezinárodní konkurenci, která je čím dál tvrdší. Je ověřené, že v dobách krize jsou menší rodinné firmy ze všech nejodolnější. Přežijí tam, kde se ostatní bortí. Kdybychom rodinné firmy nepodpořili, riskujeme, že naši zemi ochudíme o nové nápady, kreativitu lidí, kteří se pro něco nadchnou a jdou si za tím, hledají unikátní řešení problémů a záleží jim na tom, co vytváří. Naše vláda od začátku maká na tom, aby se rodinným firmám u nás dařilo. Chceme ukotvit rodinnou firmu přímo do občanského zákoníku. Mimochodem, doporučuje to i Evropská unie 👍 Návrh zákona o rodinné firmě má za úkol zorganizovat Jiří Bláha - můj kolega a živnostník roku - ve spolupráci s předsedou Asociace malých a středních podniků a živnostníků ČR Karlem Havlíčkem.

No a samozřejmě podporujeme firmy celkově. Priority našeho programu jsou snížit byrokracii díky digitalizaci a pokrytí celé země vysokorychlostním internetem. Taky chceme zjednodušit systém správy daní a posílit právní jistoty. Ke stabilizaci podnikatelského prostředí chceme přispět i zlepšením podmínek pro práci. A samozřejmě dostavět dálnice, protože která firma chce podnikat v kraji, kam se nedostane kamion? 🚚

Pak jsem rychle zajel na letiště Václava Havla a dal krátký proslov. Ještě jako ministr financí jsem totiž spustil projekt, díky kterému jsme na něm zavedli nové technologie. Třeba biometrické rozpoznávání obličejů, detekce radioaktivního záření a podobně. Doteď byla Česká republika jednou z nejbezpečnějších zemí na světě. A já chci, aby to tak zůstalo. Takže teď máme i jedno z nejbezpečnějších letišť v Evropě ✈️

V Černínském paláci byl Svaz průmyslu a dopravy. Potkal jsem se s podnikateli a účastníky podnikatelských misí v zahraničí. Řekl jsem jim, že je chci brát s sebou na svých diplomatických cestách a otvírat jim nové trhy 💶 Taky jsem řekl, že je potřeba se kouknout blíž na všechny ty pobočky Czech Tourismu, Czech Tradu, Czech Investu a dalších zastoupení, které máme po světě. Sídlí v pronajatých budovách a rád se dozvím, co některé z nich dělají. Musíme je zefektivnit. Je tam potenciál pro synergii, který doteď nebyl využitý, protože si jednotlivé rezorty jely na svém písečku, místo aby spolupracovaly.

Ráno před jednáním vlády jsme přichystali všem novinářům koblihy a kafe ☕️ A taky jsme zařídili, že už nebudou mrznout ani na ně nebude pršet před vchodem do úřadu. Všechny rozhovory a focení můžou konečně dělat pod střechou. Doteď to fungovalo tak, že ještě ani nebyl ministr po příjezdu oběma nohama z auta venku a už měl u obličeje deset mikrofonů. Jenže úřad vlády je chráněná budova, a kolegové, kteří se o ochranu starají, jsou velmi přísní. Tak jsme se rozhodli, že před jednáním vlády budou mít novináři vyhrazenou aulu. A taky jsme kvůli nim posunuli jednání vlády z našich tradičních 6:30 ráno na sedmou. Příští vláda bude ale až v osm. Novinářům se nelíbilo, že musí brzo vstávat 😵 Škoda, někteří ministři si půl sedmou pochvalovali, protože jim vždycky zůstalo víc času na práci na jejich úřadech.

Jednobarevná vláda je super. Jednání je rychlé a velice efektivní. Vyřešíme i spoustu provozních věcí. Řešili jsme třeba památky. V Česku máme spoustu vzácností a my bychom je měli konečně povýšit na Národní kulturní památky ⛪️ V první řadě je potřeba vytipovat ty největší a nejatraktivnější projekty, třeba Císařské lázně v Karlových Varech nebo Moravský Krumlov. A samozřejmě Terezín. Schválně mi napište, kterou památku byste rádi viděli, aby se co nejdřív rekonstruovala. Chceme z českého historického dědictví udělat naši chloubu a taky na něj nalákat víc turistů 📸

Dohodli jsme se taky s ministry že všichni společně vyjedeme do krajů. Budeme se ptát hejtmanů, primátorů, starostů, co lidi trápí: kde je potřeba postavit obchvat, sportoviště, opravit památky, jak dlouho se čeká na domovy seniorů. S tím je potřeba pohnout.

Taky máme seznam konkrétních dálnic a silnic, jejichž výstavbu potřebujeme zrychlit. Díky novému zákonu o liniových stavbách se nám to povede. Umožňuje totiž takzvanou “předběžnou držbu.” To znamená, že budeme moct začít stavět ještě než budou pozemky pro dálnici vykoupené nebo vyvlastněné. Mimochodem v letech 2010-2013 byl roční průměr zahajovaných dálnic a silnic 1.třídy jen čtyři kilometry. To se nesmí opakovat. My teď stavíme víc než 145 kilometrů. A dalších 200 kiláků je připraveno 🏁 Teď už jen doufat, že ten zákon sněmovna schválí.

Z Milana Hniličky, našeho zlatého kluka z Nagana, jsme udělali vládního zmocněnce pro sport. Bude radit ministrovi školství. Já jsem řekl už od začátku, že ho budu ve všem podporovat, ale nemůžeme za tohle nové místo vyhodit statisíce. Milan tomu rozumí, bere to jako svoje poslání. Dělá teď generálního manažera nároďáku 🇨🇿 takže stejně může nastoupit až 1. března. A jeho cíl? Aby se naše děti začaly konečně pořádně hýbat. Chce prosadit čtyři hodiny tělocviku týdně. Děcka, které milují fotbal, basket, běhání, budou nadšené, že si ten den ve škole zpestří ⚽️ No a ty, které doteď pohyb nenáviděly, si ho třeba zamilují. A když ne, budou aspoň na čerstvém vzduchu 🌳 Nejdůležitější samozřejmě je, aby se peníze přidělovaly transparentně, ne pokoutně v nějakém bytě. Musíme je podstatně navýšit. Nejen na provoz, ale hlavně do investic.

Jednání vlády nám zabralo celkem sedm hodin. Probrali jsme toho strašně moc. Kdybyste to měli všechno učíst, museli byste si vzít ještě zítra volno v práci. Ale jen pro vaši představu, co všechno se může dostat na stůl premiérovi. Cituji: “Návrh nařízení vlády, kterým se mění nařízení vlády č. 194/2001 Sb., kterým se stanoví technické požadavky na aerosolové rozprašovače, ve znění pozdějších předpisů.” Ufff 🙉 Jo a taky jsme řešili, že někteří zaměstnanci na některých úřadech si stěžují na příliš vysoké pracovní tempo a že musí brzo ráno vstávat 😳

Potom jsem já a ministryně financí Alena Schillerová jednali se zástupci profesních skupin. Přišla samozřejmě řeč na EET a její dopad. A hádejte co. Od doby, co jsme ho zavedli, rostou nejvíc platy v ubytování, stravování a pohostinství. Meziročně to dělá 12,6 procenta! 🚀 Vypadá to, že postupně mizí vyplácení minimálky na účet a zbytek na ruku, jak měli někteří hoteliéři a hostinští ve zvyku. Všichni jsme věděli, že to tak chodí. Já jsem byl první, kdo s tím něco začal dělat. Se zástupci profesí jsme se dohodli, že jednou za čtvrt roku se budeme potkávat. Každá schůzka se zaměří na jedno téma a bude u něj ministr, kterého se to téma týká. Nebo pokud bude potřeba, tak i celá vláda. Zkrátka budeme mluvit se všemi a naslouchat lidem z praxe.

Ten den jsem si promluvil i s naším ministrem zdravotnictví. Musíme rozlousknout, co bude s leteckou záchrannou službou 🚁 Doteď ji provozují soukromé společnosti a vojáci a policisté. Je s tím celá řada problémů. Možná by bylo fajn, kdyby ji provozoval v budoucnu stát. Ale musíme to dobře spočítat a promyslet.

Jsem teď zhruba v půlce toho, co jsem vám chtěl napsat. Ale koukám, že to už má snad čtyři stránky, tak to radši ukončíme, no ne? 😅

Všechny vás moc zdravím, mějte se celý týden fajn a pište mi.Čau lidi, fakt nesnáším předjíždění kamionů. Borec chce jet o 100 metrů za hodinu rychleji než kamioňák před ním, a tak se tam prostě nacpe. Posouvá se centimetr po centimetru a kilometrová kolona aut za ním to sleduje a skřípe zuby. Případně nadává. Případně otevírá okénko a… víme co. Není to jen šíleně otravné, ale i nebezpečné. Viděli jste, jak to dopadlo minulou zimu, stačí jeden kamion, aby zablokoval celou dálnici. Tehdy se to jednomu povedlo dokonce v obou směrech. 

Takže pro vás mám důležitou zprávu! V těch nejohroženějších úsecích, na 79-103,5 kilometru ve směru na Brno a na 133,5-104 kilometru ve směru na Prahu zakážeme kamionům předjíždění. Od 1. prosince do 28. února, podle počasí a intenzity dopravy, budou na D1 značky, které předjíždění zakážou. 

Jasně, že chci, aby tenhle zákaz platil na víc než 54 kilometrech. Už 27.8. tohoto roku jsem svolal k problému kamionů schůzku s policejním ředitelem, prezidentem Ředitelství silnic a dálnic a žádal je, aby vypracovali řešení. ŘSD už 30.8. poslalo dopis ministrovi dopravy. V něm ve spolupráci s policií vytipovalo 162 kilometrů, v obou směrech tedy 324 kilometrů, kde by se měl zavést zákaz předjíždění kamionů trvale. V tom nejsou obsažené šestipruhy, protože na nich má nákladní doprava už teď zakázané předjíždět v levém pruhu. 

Jeden z klíčových úseků, a to hlavně pro Brňáky, je od exitu na Velkou Bíteš do Vyškova. Celkem 68 kilometrů. Tam to chceme rozhodně zavést.

Určitě se teď ptáte, proč máme dosud zákaz předjíždění kamionů jen na 54 kilometrech? Za to poděkujte zákonu o státní službě. Představte si, že i když já jako premiér v této zemi na to tlačím, a se mnou ministr dopravy, nějaký úředník pod ním to už tři měsíce ignoruje. Prostě to neřeší a nejsou na něj žádné páky. Přitom v minulosti už tady pokusy o zavedení zákazu předjíždění kamionů byly. Tady vidíte, jak funguje státní správa.

Jedeme dál. Tohle určitě znáte! „Bazén s klimatizací a telefon si necháme zavýst až do maštale. A celej svět se bude divit, co my Češi jsme zač. My už se neztratíme.“ Kdo to řekl? Škopková, Hoštice, 1991. Jasně, nezapomenutelná Helenka Růžičková. Tenkrát jsme si my Češi hrozně rádi dělali legraci sami ze sebe. Já dodnes na Slunce, seno kouknu vždycky, když ho dávají. Aspoň na kousek. Nejen kvůli brutálním fórům, ale miluju tu nostalgii a ve třetím díle vzpomínku na dobu, kdy jsme se poprvé začali rozhlížet po Evropě. 

A teď, o 28 let později, jsme lepší než Portugalsko a Řecko v hrubém domácím produktu na hlavu. A pozor. Tenhle týden vyšla zpráva, že jsme v tom předehnali i Španělsko. Já už to řekl 17. listopadu v mém projevu v Národním muzeu.

Tenhle týden taky vyšel hrozně důležitý žebříček, který vydává OSN. Hodnotí státy podle udržitelnosti jejich rozvoje, u každé země věci jako zdraví, vzdělání, rovnost příležitostí, průmysl, inovace, spravedlnost. Celkem 17 cílů udržitelnosti.

No a my nejen, že jsme na skvělém 8. místě ze všech evropských států a nechali jsme za sebou už i Velkou Británii, Belgii a Nizozemí, ale hned ve dvou věcech jsme na úplné špičce. Jsme nejmíň ohrožení chudobou Z CELÉ EVROPY. A taky máme nejnižší nezaměstnanost 2,1 procenta. Schválně koukněte, dám za chvíli odkaz sem na Facebook.

Nejen naší zemi jako celku se daří. Praha byla teď před pár dny vyhlášená jako 13. nejlepší místo pro život na světě. Ze 113 světových metropolí. Je o 5 příček výš než Berlín. A víte, díky čemu? Díky bezpečnosti a kvalitní a dostupné zdravotní péči. Je to super vizitka naší práce, naší zdravotní politiky, i proto, že v Praze jsou až na jednu všechny nemocnice státní. Možná by se dalo polemizovat s autory žebříčku o bezpečnosti v noční Praze a noční Vídni. Podle mě jsme na tom určitě líp.

Jo a pamatujete, jak jsem měl před rokem jednání s Timem Cookem, šéfem Applu? Řekli jsme si, že by v Praze otevřeli Apple Store. V jednáních pokračujeme, Karel Havlíček je v kontaktu s evropským vedením Applu.

Nechci ale psát jen o Praze. Máme u nás 6.254 obcí a makáme na tom, aby se v každé z nich žilo líp. Díky tomu, že jsme od našeho nástupu do vlády začali zlepšovat výběr daní a máme jednu z nejstabilnějších ekonomik v Evropě, radikálně stouply obcím daňové příjmy. Představte si. Ze zhruba 175 miliard v roce 2015 stoupnou na 260 miliard příští rok. Skok 84,4 miliard! To je 48,1 procent nárůst. Obce dostanou skoro dvakrát víc peněz než před 15 lety. A díky tomuhle růstu jim taky za posledních 5 let kleslo zadlužení o 26 procent. Graf od Aleny Schillerové jsem vám už dával.

Díky tomu, že obcím posíláme víc peněz, můžou i víc investovat. Nové chodníky, osvětlení, hřiště, opravené sokolovny. To jsou přesně ty věci, které lidi každý den pocítí a ocení. Podívejte se, jak investice obcí každý rok stoupají:

2017: 67,3 miliard
2018: 94,4 miliard
2019: už teď to vypadá, že budou 104 miliard

Obce jsou taky čím dál míň závislé na dotacích. V roce 2014 musely pokrýt 30 procent svých investic z dotací. Minulý rok to bylo už jen 17,6 procent. To jasně ukazuje, že mají víc vlastních peněz a tím pádem, že jejich ekonomika i celého našeho státu je zdravější.

I příští rok přiteče obcím do kasy víc peněz. O 16,5 miliardy víc než letos, bude to zvýšení o 6,8 procent. A to zároveň zvyšujeme důchody, rodičák a platy, hlavně ve školství. Prostě to, o čem jsem vám napsal už mockrát.

Dál pokračujeme ve Školském programu, který jsem založil už jako ministr financí a díky kterému se postupně zvyšují kapacity základek. Hlavně kolem velkých měst, kde jich rodiče mají kritický nedostatek. V roce 2014 jsme začali s Prahou, hned další rok to rozšířili na celou zemi. Do konce příštího roku podpoříme už 151 projektů za 4,1 miliardy, díky kterým vznikne 15.000 nových míst pro školáky.

O tomhle všem jsme si tenhle týden povídali se starostkami a starosty na XXII. Celostátní finanční konferenci Svazu měst a obcí. Se mnou byla Alena Schillerová, která samozřejmě řešila finance, a Klára Dostálová, která mluvila hlavně o systému dotací, a ministr školství Robert Plaga. Strávili jsme na konferenci celkem 3,5 hodiny. Díky tomu, že Ministerstvo pro místní rozvoj splnilo všechny podmínky Evropské komise, dostane naše země dalších 37 miliard korun, říká se tomu výkonnostní rezerva. A protože starostové připravili spoustu skvělých projektů, vyjednalo MMR a Ministerstvo financí, že do nich dá dalších 17,4 miliardy korun.

Tahle skvělá spolupráce mě hrozně těší. Díky ní v tomhle programovém období můžeme do mateřských škol investovat 4,4 miliardy, i když původně byly v plánu 2,7 miliardy. Na rekonstrukci základek pošleme celkově 7 miliard místo plánovaných 4,3 miliard. Do silnic v regionech půjde dokonce o 8 miliard víc oproti plánu, celkem 27,5 miliard. Zvyšujeme i peníze na sociální bydlení a zdravotnictví.
 
Tohle jsou všechno věci, na které si můžou lidi sáhnout. 
488 zmodernizovaných školek pro 50 tisíc dětí
2061 nových přístrojů ve 142 nemocnicích
886 kilometrů silnic II. třídy
1119 zařízení sociální péče 
1757 zmodernizovaných a postavených bytů pro sociální bydlení

Taky opravíme 109 národních kulturních památek, 58 muzeí a zmodernizujeme 12 velkých krajských knihoven. Kdybych vám měl ale vypsat všechny věci, kam investice šly a ještě půjdou, tak tady budu do další neděle. Prostě vidíte, že peníze investujeme do kvality života všech našich lidí a bojujeme v Evropské unii za to, abychom v tom mohli být co nejefektivnější. Díky našemu Národnímu investičnímu plánu přesně víme, co Česká republika potřebuje.

S Klárou Dostálovou taky příští rok uděláme roadshow po všech krajích a budeme všem starostům prezentovat nový stavební zákon a co všechno jim přinese. Však víte, 1 razítko místo 48, jako je to dosud. Píšu vám o tom neustále. Už jsme měli zastávku v Olomouckém a Plzeňském kraji a myslím, že jsme sklidili celkem úspěch. Už teď se těším na další setkání. 

Když jsme u těch investic a zefektivňování státu, o tom jsme se tenhle týden bavili i na Setkání lídrů českého stavebnictví. Se mnou Alena Schillerová, Klára Dostálová, Karel Havlíček a Vladimír Kremlík. V publiku 550 podnikatelů. Představili jsme jim Národní investiční plán, Národní rozvojový fond, rekodifikaci stavebního práva, investice do infrastruktury, zavádění praktické a polytechnické výuky, podporu vědy, zjednodušení získávání technických norem, digitalizaci…

Asi sami vidíte, když jezdíte po svém kraji, že se mohutně buduje. Stavebnictví se daří. A to proto, že se daří celé naší zemi. Loni nám stouplo HDP o 3 procenta a letos to zatím vypadá na další skok o 2,5 procenta. Snižujeme dál zadlužení. Ze 44,91 procent HDP v roce 2013 na 32,56 procent v roce 2018. Celkový dluh vládních institucí se za tu dobu snížil o víc než 100 miliard a státní dluh o víc než 60 miliard. 

To, že ekonomika takhle šlape a že máme rekordní nezaměstnanost, samozřejmě znamená, že firmy začínají narážet na svůj strop. Nejsou lidi, a už loni jsem předvídal, že stavebníci nebudou stíhat zakázky. Takže jsme navýšili kvóty na pracovníky z Ukrajiny, Srbska, Mongolska a dalších zemí na 50 tisíc ročně.

Zvýšili jsme i výdaje na investice ze státního rozpočtu. Loni byly skoro 120 miliard, letošek ještě neskončil a už bylo proinvestovaných už přes 101 miliard. Takže o víc než 21 procent než ve stejném období loni. Příští rok to stoupne znovu na 146,7 miliard a z národních zdrojů půjde rekordních 88,5 miliard.

A takhle zvyšujeme rok od roku peníze Státnímu fondu dopravní infrastruktury na stavby a opravy silnic, dálnic, železnic:

2019: 86,32 miliard
2020: 87,34 miliard
2021: 90,11 miliard

Rozjeli jsme taky to, co předchozí vlády absolutně nezvládaly. PPP projekty. Díky nim pomůžou stavby financovat soukromníci. Jedná se o 30 kilometrů D4 mezi Příbramí a Pískem. Je to první projekt tohoto typu a já doufám, že ministerstvo začne brzo s realizací, podle vyjádření ŘSD by z dalších projektů byl nejlepší úsek D35 mezi Ostrovem a Mohelnicí, celkem 70 kilometrů, který by navázal na už probíhající výstavbu mezi Hradcem a Ostrovem. Uvažuje se i o středočeské D3 a úseku D6 mezi Krušovicemi a Lubencem. 

Příští rok budeme mohutně investovat i do D6, D7, D11, D48, D55, do silnice I/68, začneme stavět 93 kilometrů nových dálnic na 14 stavbách a 63 kilometrů silnic I. třídy na 22 stavbách. Otevřeme 21,3 kilometrů nových dálnic, 24,1 kilometrů silnic I. třídy a 29,5 kilometrů modernizované D1.

Jo, jo D1. Tradiční demokratické strany nám ji předaly v dezolátním stavu a teď nám vyčítají, že ještě není hotová. Tak jsem se schválně koukl, co politici před námi lidem naslibovali. Je to celkem vtipný.

Jedem!

Milan Šimonovský za KDU-ČSL, ministr dopravy 2002-2006, slíbil v roce 2005, že D1 bude mít šest pruhů, stavět se mělo začít v roce 2007 a dokončit 2010. Samozřejmě se nic nestalo. 

Vít Bárta za Věci veřejné, ministr dopravy 2010-2011, snil, že D1 zrekonstruuje pomocí PPP projektů. Do března 2013 měl být známý strategický partner a začátkem roku 2017 měla být nová D1 kompletně zprovozněná. Jasně.

My D1 komplet dokončíme v roce 2021 po 6 letech rekonstrukce, celkem 163 kilometrů za 26,6 miliardy. Museli jsme se rekonstrukce chopit okamžitě, jinak by se dálnice už totálně rozpadla. Rozšiřování na šest pruhů po celé délce, získávání povolení, výkupy, to by byla záležitost na dalších několik desítek let. Tak aspoň připravujeme rozšíření na 6 pruhů okolo Brna za 10 miliard.

A do 5 let se bude stavět většina chybějících dálničních úseků. Máme velké plány s Letištěm Václava Havla a železnicí, která ho spojí s centrem Prahy a Kladnem, o tom jsem vám psal podrobně už minule.

Příští rok zahájíme nové železniční stavby za celkem 27,1 miliardy a v roce 2021 dokonce za 45,6 miliardy. Taky zvyšujeme bezpečnost na přejezdech. Nedávno došlo ke strašné tragédii v Černožicích na Královéhradecku, kde pod koly vlaku skončila celá rodina i s malými dětmi. Příští rok dodáme závory na 14 přejezdů a na 16, kde v minulosti došlo ke srážce aut s vlaky, namontujeme kamery. Na 11 přejezdů ještě k tomu umístíme speciální majáky, které umí poslat do mobilu přijíždějícím řidičům varování, když se bude blížit vlak. Dáme do toho 248 milionů.

Stavebníkům jsem během našeho setkání taky dal ochutnávku našeho Národního investičního plánu, ve kterém jsou projekty za skoro 5 bilionů, a který už brzo představíme celému národu. Jsou v něm od silnic, nemocnic, přes skokanské můstky, atletické haly až po vodní nádrže. Hlavně o investicích do nemocnic jsem vám psal hned v několika předchozích hlášeních. Celkem máme ve zdravotnictví zmapované projekty za 73 miliard. 

A hodně jsme mluvili samozřejmě o tom, jak makáme na novém stavebním zákonu. Kolegové na Ministerstvu pro místní rozvoj jedou non-stop, takže už máme za sebou schválení záměru paragrafového znění, a to jde teď do meziresortního připomínkového řízení. Píšu vám o tom průběžně, odplevelit legislativu a sjednotit stavební řízení, když máme teď 20 různých typů stavebních úřadů, není sranda. My zavádíme, aby investor komunikoval jen s jedním stavebním úřadem, ten za něj řešil veškeré schvalování s ostatními institucemi a nejpozději do roka vydal stavební povolení.  

O masivních investicích jsem mluvil tenhle týden i s našimi vojáky. Ministerstvo obrany uspořádalo Velitelské shromáždění, v jeho čele zasedl kromě mě samozřejmě pan prezident jako velitel ozbrojených sil, ministr obrany Lubomír Metnar a náčelník Generálního štábu, armádní generál Aleš Opata. 

Já už jsem vám nedávno rozebíral do detailu novou techniku, kterou naši vojáci dostanou. Měli jste to tam i s cenami zakázek.

Předchozí vlády škrtily armádu, my jsme zase měli problémy s rozběhnutím armádních nákupů, až si někteří vojáci museli kupovat vybavení ze svého. A teď nemyslím jen ponožky, ale v předchozích volebních obdobích si někteří museli třeba i kupovat neprůstřelné vesty… Brutální ostuda. Do toho zastaralá ruská technika. My jsme za posledních 5 let zvýšili peníze na obranu o 62 procent. Příští rok půjde do armády 75,5 miliardy, o 9 miliard víc než letos. Schválně koukněte na graf. V roce 2021 budou výdaje na obranu už 1,4 procenta HDP a do roku 2024 splníme závazek zemí NATO dávat na obranu 2 procenta.

Jsem rád, že skoro čtvrtina armádního rozpočtu půjde na nákupy nové techniky a výzbroje. Už letos se povedlo dokončit spoustu nákupů. Zatím to je 300 smluv za 17 miliard. To hlavní ale ještě do konce roku přijde. Podpisy velkých smluv na radary, vrtulníky, transportní letouny. Celkem za dalších 24 miliard. Příští rok přijdou na řadu nákupy nových pásových bojových vozidel pěchoty, děl, protiletadlového raketového kompletu nebo českých ručních zbraní.

Fakt se snažíme, aby na se armádních zakázkách co nejvíc podílely české firmy. Díky tomu je 90 procent smluv právě s dodavateli z Česka a u těch ostatních chceme, aby na nich měly co největší podíl.

Že se o armádu dobře staráme, se ukazuje i na počtech profesionálních vojáků. V roce 2014 jsme jich měli 21 tisíc, loni v létě 24 tisíc, teď už 25,5 tisíce. Chceme se postupně dostat na 30 tisíc. V aktivních zálohách jsme dokonce s náborem 2 roky napřed oproti plánu. Je v nich skoro 3200 lidí, v roce 2025 se chceme dostat na 5000 a do roku 2030 na 10 tisíc.

Doma i na zahraničních misích naši vojáci ukazují, jak jsou skvělí. Ve 14 zemích na 3 kontinentech jich teď máme 700 a naši koaliční partneři je velmi chválí. A příští rok na ně čeká nová velká výzva. Na půl roku převezmou velení celé výcvikové mise Evropské unie v Mali. Je v ní 620 vojáků z víc než 20 zemí. Pro naše vojáky to bude zatím nejprestižnější úkol, protože v Mali mají na starost výcvik místních vojáků a zjištění bezpečnosti civilistů. Právě tam je jedna z nejdůležitějších front ve válce proti terorismu a nelegální migraci.

Já jsem během Velitelského shromáždění řekl, že bychom měli být schopní na vojenské zahraniční mise, které nás stojí 1 až 1,5 miliardy ročně, navázat i hospodářsky. Aby tam naše firmy mohly navazovat kontakty a pomáhaly místním budovat jejich země.

Já měl tenhle týden taky svou misi. Diplomatickou a obchodní. S Karlem Havlíčkem a 80 podnikateli jsme odletěli do Kyjeva a fakt nepřeháním, když řeknu, že se nám povedlo restartovat vztahy mezi Ukrajinou a Českou republikou. Naposledy byl v Kyjevě český premiér před 10 lety. Jak víte, já jsem se potkal s nedávno zvoleným ukrajinským prezidentem Volodymyrem Zelenským v New Yorku na klimatickém summitu. Dobře jsme si rozuměli, řekl jsem mu, že se náš ministr průmyslu a obchodu s podnikateli chystá na velkou misi do Kyjeva, tak jsme se dohodli, že to spojíme. 

Všechny takovéhle akce se snažím vytěžit na maximum, takže to byl zase masakr. Přiletěli jsme v pondělí pozdě večer, do noci jsme se připravovali a ráno to začalo. Velká porada s našimi podnikateli, kde nás zahrnuli úkoly na celý den. Pak položení věnce u hrobu Neznámého vojína a uctění památky hladomoru. Z toho okamžiku se mi ještě teď svírá hrdlo, když na to vzpomenu. Asi jste viděli u mě na Facebooku sochu holčičky s klasem.

Pak přišlo fórum s ukrajinskými a českými firmami, setkání s ukrajinským premiérem Oleksijem Hončarukem, pak s prezidentem, oběd s prezidentem a jednání s předsedou Parlamentu. Celou dobu se mnou byl ministr Havlíček, představovali jsme naší vizi Czech Republic: The Country For The Future a projednávali pro naše firmy konkrétní zakázky. Druhý den večer jsme letěli zpátky. Naši podnikatelé byli nadšení, přivezli jsme několik kontraktů z průmyslu, energetiky nebo leteckých služeb.

Já jsem na všech setkáních podpořil územní celistvost Ukrajiny a odsoudil anexi Krymu. Později jsem zjistil, že to po celé Ukrajině vzbudilo obrovskou odezvu. Taky jsem ujistil pana prezidenta, že počítáme s pokračováním humanitární pomoci lidem postiženým konfliktem na východě a taky v rozvojové spolupráci s Ukrajinou. Od roku 2014 jsme pro ni vyčlenili 15 milionů euro. A samozřejmě jsem pozval ukrajinského prezidenta i premiéra do Prahy a Karlových Varů. Karel Havlíček zase předjednal se svými protějšky velkou obchodní podporu. A že máme na čem stavět. Náš obchod teď dělá 2,3 miliard euro ročně.

Ještě bych vám chtěl napsat, jak děláme pořádek ve státní správě. Na vládě jsme tenhle týden rozhodli, že další rok seškrtáme dalších víc než 2000 přebytečných úřednických míst. Škrtali jsme už nějaké během příprav státního rozpočtu na příští rok, takže jich celkem rušíme 2970. A taky pokračujeme v rušení černých duší, neboli míst, na kterých nikdo nesedí, ale úřady na ně čerpají peníze. Jich už jsme tenhle rok zrušili 1300 a ušetřili 3,4 miliardy.

A obrovské peníze nám každý rok šetří taky kolegové z Úřadu pro zastupování státu ve věcech majetkových. Jasně, o nich jste slyšeli už mockrát, protože spolu řešíme administrativní komplex v Letňanech, inventuru státního majetku, ve kterém byl doteď brajgl, a další věci, o kterých jsem vám už psal. Ale možná nevíte, že fungují hlavně jako právnická kancelář, která hájí majetek státu, tedy nás všech. U vnitrostátních případů k tomu používají pouze vlastní právníky a tím nám šetří miliony ročně. Ale hlavně, mají víc než 90procentní úspěšnost. Jen loni uhájili státu přes 60 miliard. Letos pokračují v úspěšné sérii, třeba uspěli s nárokem na náhradu škody 97 milionů v kauze solárních elektráren a uhájili 75 milionů v kauze zkrachovalé Viktoriagruppe. Kde to jde, úspěšně napravují škody způsobené minulými vládami. 

Jo a mimochodem, pokud rádi nakupujete v aukcích, tak ÚZSVM spustilo web, kde můžete brouzdat nejen mezi byty, domy, pozemky, ale i auty, obrazy, nádobím, nářadím… Už se jim tak podařilo prodat nepotřebný státní majetek za víc než 150 milionů korun a díky tomu, že se na průběh aukce může podívat každý, je jistota, že prodej neprovází korupce a státní majetek neodchází pod cenou. 

No a protože díky novele Aleny Schillerové mají jednotlivé úřady povinnost uvádět svůj nepotřebný majetek na tomhle webu, tak už nemusíte projíždět víc než 420 stránek jako v minulosti, pokud hledáte něco ke koupi za dobrou cenu. Kdo ví, možná tam najdete originální vánoční dárek, tak koukněte. Dávám odkaz za chvilku do komentářů.

Tenhle úřad taky realizuje můj plán udělat ze staré věznice v Uherském Hradišti Muzeum totality, jak jsem vám psal v jednom z předchozích hlášeních. A teď je tady posun! Už vybral ve veřejné zakázce dodavatele na zaměření stavby. Takže v záchraně této kulturní památky jsme na dobré cestě. Jen abyste měli představu, jak státní správa funguje, Hradiště jsem navštívil už v květnu 2016 a nechal obratem vypracovat memorandum mezi ÚZSVM a ministerstvem financí, spravedlnosti a kultury, městem a krajem o rekonstrukci a vybudování Muzea totality. Dohadování se samosprávou trvalo půl roku. ÚZSVM na konci roku areál převzalo, ale než proběhnou všechny administrativní úkony a budou moct vyhlásit výběrové řízení na dodavatele stavby, bude nejspíš rok 2024 a stavba, která je teď odhadovaná na 436 milionů, by měla být dokončená v roce 2028. Konečně to má jasné řešení a časový harmonogram, ostatní o tom jen 26 let předtím mluvili, hlavně jeden nejmenovaný pan senátor. Kdybych nebyl urputný, tak se to možná nestane vůbec. Stejný příběh je s Císařskými lázněmi, jejichž rekonstrukce by nikdy nezačala, kdybychom spolu s hejtmankou Vildumetzovou nebyli urputní.

Pojďme dál.

Jednala tripartita. Tentokrát to bylo celkem bizarní. Předseda školských odborů František Dobšík vysvětloval svoje důvody stávky a zamotal se do toho tak, že už ho nechápali ani zástupci ostatních odborových sdružení. Nakonec uznal, že platy rostou rekordně. Tak aspoň už to ví… Samozřejmě to není jen o platech. Učitelů si vážíme, děláme všechno pro to, aby se profese kantora stala stejně prestižní, jako je to ve Finsku.

Dál jsme se bavili i o minimální mzdě, zaměstnavatelé se ani po několikatýdenní diskusi nedohodli se zástupci zaměstnanců. Jedni navrhují 14 tisíc, druzí 15 tisíc. Takže o tom nakonec rozhodne vláda, nebudeme to už oddalovat a budeme o tom jednat příští středu na koalici. Paní ministryně Maláčová dala do meziresortu 3 návrhy výše minimální mzdy. 14.500, 14.700 a 15.000 korun. Budeme o tom diskutovat, jestli nenajdeme trvalé řešení v procentuální vazbě na průměrnou mzdu.

Na čem jsme se naopak všichni shodli, že jsme se posunuli obrovský kus v digitalizaci. Náš vládní zmocněnec pro IT a digitalizaci Vladimír Dzurilla ukázal zástupcům zaměstnavatelů i odborů, co všechno jsme už odpracovali. Že dáme příští rok o 492 milionů víc na digitalizaci, za všechna ministerstva děláme kontrolu nákladů za IT, abychom věděli, jestli někde peníze zbytečně neunikají. Přijali jsme zákon o právu na digitální službu, o kterém jsem vám už psal a díky kterému budou do 5 let všechny úřady dostupné po netu. Díky BankID bude moct 5,5 milionu lidí na začátku roku 2021 využívat přístup do internetového bankovnictví taky pro komunikaci se státem. Vladimír Dzurilla taky ukázal projekt Digitálně technické mapy, která je základ pro zrychlení stavebního řízení, dál představil digitalizaci zdravotnictví, Portál občana, notifikace, díky kterým dostanete smsku, že vám končí občanka nebo třeba technická na autě, dál Portál MojeDaně, Portál Ministerstva dopravy, portál podnikatele. Bylo toho prostě hrozně moc a běžný člověk nemá šanci si uvědomit, co všechno děláme, aby byla státní správa plně digitální a k dispozici každému člověku v mobilu. Všichni členové tripartity taky Vladimíra Dzurillu ocenili za práci, kterou doteď odvedl. Samozřejmě si přáli, aby se dal větší důraz na digitální vzdělávání, ale na tom spolu s Ministerstvem školství taky makáme. 

Tomu, že jsme v digitální době, musí odpovídat i zákony. Víte, že jsme už nějaký čas připravovali zdanění internetových gigantů, jako je Google, Facebook nebo Twitter. Ti u nás totiž neodvádí daně, které by odpovídaly tomu, co u nás vydělají. A tak jsme na vládě tenhle týden schválili návrh zákona, který zavádí jednotnou digitální daň 7 procent na vybrané digitální služby poskytované v Česku. Nová daň samozřejmě nebude zdaňovat konečné uživatele. Už v březnu nás za náš záměr pochválil časopis Bloomberg. Napsal, že je jen otázkou času, než evropské země zdaní internetové giganty a Česko přichází s nejlepším nápadem, jak na to.

Tenhle týden jsem se taky potkal s eurokomisařkou Věrou Jourovou, která bude už od 1.12. místopředsedkyní Evropské komise pro dodržování hodnot EU a transparentnost. Bylo to poprvé od chvíle, kdy prošla grilováním od europoslanců. Probrali jsme všechny důležité věci, o kterých se v EU debatuje, hlavně jednání o novém rozpočtu, požadavky kohezních zemí, o klimatu a jádru. Ale i ty, v nichž by se mělo dělat mnohem víc, třeba o Turecku, spuštění vyjednávání o vstupu Severní Makedonie a Albánie do EU. Jsme připravení diskutovat o klimatické změně, nejdůležitější ale je, abychom si mohli sami volit svůj energetický mix, kde dominantní roli hraje jádro, a aby nám jeho výstavbu Evropská komise umožnila.

Jednal jsem s Karlem Havlíčkem, Jaroslavem Mílem, vládním zmocněncem pro jadernou energetiku a šéfem ČEZ Danielem Benešem o tom, jak postupujeme v budování jádra. Taky vám o tom píšu často. Ministr Havlíček zapojuje do svého týmu nejen odborníky na investice a právo, ale i experty z univerzit a výzkumáků a jedná s Evropskou komisí. Tam byl na slyšení i zmocněnec Míl. První odezvy jsou pozitivní, potvrdili nám, že máme právo si zvolit energetický mix, jaký chceme, a že považují jádro za bezemisní zdroj. Kombinace jádra a obnovitelných zdrojů je ta nejlepší cesta.
 
iRozhlas vydal zprávu, že poslanci loni spotřebovali skoro 40 milionů na takzvané „expertovné“. Nejmíň utratil… nějaký Babiš. I já ale potřebuju jednoho člověka, abych zpracoval tu záplavu mailů. Proto těch 28 tisíc ročně.

Jak jste viděli na fotkách, byl jsem ještě tenhle týden ve Vídni na úžasném koncertu České filharmonie ke 30 letům od pádu Železné opony. Fotky s paní premiérkou Brigitte Bierleinovou jste možná viděli. Na koncert přišla spousta významných osobností. A musím říct, že máme ve Vídni neobyčejně agilní velvyslankyni. Paní Ivana Červenková skvěle reprezentuje naši zemi.

Měl jsem taky schůzku s prezidentem Asociace obranného a bezpečnostního průmyslu Jiřím Hynkem, povečeřel jsem s neurologem Martinem Tolarem. Možná si pamatujete fotku, jak jsme se potkali během mé návštěvy USA. Má v Americe firmu, která snad do několika let dokončí vývoj léku proti Alzheimerovi. Byla by to revoluce. A poslal jsem i oficiální gratulaci Mateuszi Morawieckému k jeho znovuzvolení premiérem.

Včera jsem byl na 2. volebním sněmu Českého zahrádkářského svazu. Moc si všech lidí, kteří se starají o naši krajinu, vážím. Zahrádkářský svaz má oficiálně 140 tisíc členů, ale samozřejmě, že u nás zahrádkaří mnohem víc lidí. Měl jsem jen krátkou řeč a oznámil jsem jim, že hned na pondělním zasedání vlády budeme projednávat zahrádkářský zákon, o kterém jsem vám už psal. Díky němu budou zahrádkáři chránění, zákon taky podpoří vznik nových zahrádkářských osad. O takovém zákonu už se tady mluví od roku 2001. Zahrádkáři se ho snaží prosadit už počtvrté. V letech 2009-2010 ho projednávala Sněmovna, vláda s ním sice vyjádřila nesouhlas, ale poslanci ho schválili. Nakonec ho zařízl tehdejší prezident Václav Klaus. Nepodařilo se ho prosadit ani Bohuslavu Sobotkovi v roce 2017. 

Já udělám všechno pro to, aby vláda návrh zákona schválila a zákon se schválil ještě v tomhle volebním období. Hrozně rád vzpomínám na zahrádku mých prarodičů, něco jsem se tam napracoval. Děda měl i včely a králíky. Já jsem se vždycky těšil na úrodu, hlavně jahody v červnu. A na zahrádkářské akce chodím rád i teď. Byl jsem na Zahradě Čech v Litoměřicích a na Zahradě Východních Čech v Častolovicích.

Zahrádkaření není jen pěstování květin, ovoce a zeleniny, je to veřejně prospěšná činnost. Zahrádkáři zúrodňují půdu, pomáhají zadržovat vodu v krajině, díky nim je příroda rozmanitější, pomáhají vyrovnat se s klimatickou změnou a vychovávají v mladší generaci lásku k přírodě.

Tak, ode mě všechno. Mějte se fajn.Čau lidi, jaký je váš oblíbený vánoční film? 🤓 Já si v parlamentu někdy připadám jako v Sám doma, protože se všichni stáhli do opozice a všechna práce je teď na našem hnutí. Na vymýšlení a shánění dárků teda moc čas nebyl, ještě míň než normálně. Naštěstí to mám zařízené. Dárek pro moji paní mi jako každý rok doporučí její kámoška. Snad budou doma spokojení 😅 Vánoční atmosféru jsem si až doteď užíval klasicky: včera jsem svolal jednání vlády na 6:30 ráno, i když jsem šel spát ve dvě, protože jsme měli večírek. 

V těch 6:30 na vládu všichni přijeli na čas, ⏰ ale zjistil jsem, že to není jejich normální pracovní režim, takže si budou muset zvyknout, budou muset občas přizpůsobit svůj denní režim mému. Pro Roberta Pelikána je to, co vím, smrtelné 😂 Ale snad to občas přežije.

Tak, jako byla pro mě politika nový svět, když jsem do ní v roce 2013 přestoupil z vrcholového byznysu, vidím teď nové a častokrát šokující věci na úřadu vlády. Ta neefektivita státního aparátu začíná samozřejmě na vládní úrovni: pracovní místa pro spolustraníky a "za zásluhy" tady byly doteď samozřejmostí. Jasně, proč by to čerpali za svoje v Liďáku nebo v Paláci Charitas, když to můžou zaplatit daňoví poplatníci?

Státní správa je celkově přebujelá, je tam strašně moc lidí. Takže jsme s kolegy udělali plán, jak ten státní moloch začít větrat. Některé pozice zrušíme, jiné sloučíme dohromady, protože častokrát věci, které tady dělají třeba tři lidi, může zastat jediný člověk.

Na Úřadě vlády je to jiný svět, včera jsem podepisoval 14 dopisů ministrům, tak jsem se ptal, proč to nemůžeme poslat hromadným mailem. Údajně na tom trvá protokol, ale myslím, že se budou muset přizpůsobit mně.

Sedím v kanceláři bývalé ředitelky kabinetu premiéra, protože v premiérské kanceláři budu jen přijímat návštěvy a nemůžu tam mít pracovní nepořádek, všude mám roztahané papíry.

Určitě jste si všimli, že jsme v pondělí vydali Návrh programového prohlášení naší Vlády pro lepší Česko. Řešíme v něm všechno od daní, důchodů, obrany až po sportování dětí. Osobně jsem ho představil a bavím se o něm s ostatními stranami, ukazujeme jim, že máme společné průniky v programech a že je v našem společném zájmu, aby naše vláda dostala šanci tenhle ambiciózní, ale skvělý program odmakat. Hned se ozvala krom politiků i spousta komentátorů, svazy zaměstnavatelů, starostové, odboráři, doporučují nám různé věci, a já jsem za to rád.

Neseděl jsem jenom na jednáních, ale vyjel i zase po čase za vámi. Podíval jsem se do Ústí nad Labem, kde mají na Lidickém náměstí krásný vánoční stromeček. Pozvala mě tam nadace Upřímné srdce, která pomáhá hendikepovaným dětem. Po setmění jsme vypouštěli lampiony - povedlo se mi, že mi neshořel, ale krásně vystoupal k obloze, i když se teda ze začátku trochu třepal 😁

Stále platí, že mě setkání s lidmi neskutečně nabíjí. Do Pelhřimova mě pozvala zase rodinná firma Pekárna Adélka, kterou majitel založil v roce 1990, pracuje tam celá jeho rodina, která se rozrostla už i o pravnučky. Podepisoval jsem knížky, povídal si s lidmi a k tomu jsme měli výtečný chleba s vepřovou pomazánkou 👌

Taky jsem byl na vánočním večírku mé bývalé firmy. Zahrála na něm Helenka Vondráčková, No Name a Tereza Kerndlová, každý se bavil a mně se trochu zastesklo po letech, kdy jsem budoval byznys a nemusel jsem den co den bojovat proti pomluvám a přetvářkám. Myslím, že aspoň takhle o Vánocích si člověk může na chvilku zavzpomínat, co říkáte? 

Dneska jsem poprvé po dlouhé době spal bez budíku a vzbudil jsem se před desátou. Taky jsem se po delší době zvážil a je to úplná katastrofa, takže začínám okamžitě hubnout 🤓

Musel jsem si taky, jako vždy na Vánoce uklidit doma nepořádek, před Štědrým večerem mě vždycky žena donutí 🙈 A natočili jsme s Monikou video k Vánocům, co dneska večer vydáme.

Ještě do Vánoc půjdu rozlévat rybí polévku. A co vy? Těšíte se na zítra? Já se těším, až si s rodinou sednu a HLAVNĚ nebudu nic dělat 😂 Stále mi někdo přeje, budu odpovídat až mezi svátky. Tak hezké Vánoce vám všem!Čau lidi, tak co, pršelo u vás? No, my tady v Průhonicích máme na výběr dva druhy počasí: buď vedro, anebo vedro a dusno 😅 Takže prosímvás dodržujte důsledně pitný režim, nejen vy starší. Nic, jdem na to. 

Týdenní hlášení:
Výjezd na Vysočinu! Švihov, Hulice, Senožaty, Pelhřimov, Jihlava, Třebíč!
Doktoři z Ukrajiny
Matriky
Střet zájmů starostů
Nová linka na Coca-Colu
Samozřejmě pan prezident
Velvyslanci severských a pobaltských zemí
Důchodová reforma
Konference Český národní zájem
Nepoctiví směnárníci
Rozpočet
Zahraniční mise ve sněmovně
Krizový štáb, kůrovec!

Ty nejcennější suroviny nejsou ropa nebo zlato, ale pitná voda a úrodná půda. Opakuju to roky a s každým dalším pekelným létem se bohužel moje slova naplňují. Je neuvěřitelné, že politici právě vodu dovolili privatizovat. Zahraniční majitelé vodárenských společností nám prodávají naši vlastní vodu. Za kubík si v Praze a okolí účtují 80 korun, který předtím nakoupili za 10. Je to peklo. Od pádu komunismu se cena vody u nás zvedla stokrát. Takže i v Izraeli ji mají dneska levnější 😤 Pro zahraniční korporace je to super byznys, protože kasírují zisky z prodeje vody, ale o provoz vodovodů a kanalizací se musí starat obce. Jen za rok 2016 odešly DVĚ MILIARDY KORUN na dividendách na konta mimo náš stát. A obce jsou častokrát ve ztrátě 🤔 Takže je snad jasné, že se musíme vrátit zpátky k důsledné regulaci.

Voda, půda, energie z Dukovan. To byly tři velká témata během našeho vládního výjezdu na Vysočinu. Ale probrali jsme toho samozřejmě mnohem víc. Viděli jste asi video z vodní nádrže Švihov. Kdo ne, pro toho ho dávám dolů do komentáře. Vodní hladina se táhne 40 kilometrů do dálky a člověka při pohledu na ní moc nenapadá, že bychom měli nedostatek vody. No jo, jenže tuhle vodu pije a umývá se s ní 1,6 milionů lidi z celé Prahy a okolí. Přivádí ji k nim 52 kilometrů dlouhý tunel Želivka. Jeden z úplně nejdelších tunelů na světě.

Vysočina dodává spoustu vody, ale jde o to, jak ji udržet, aby byla pitná. Musíme vybudovat nové čističky a nová ochranná pásma. Do vody se totiž dostávají pesticidy ze zemědělství. A to samozřejmě nechceme. Jenže třeba brambory se dneska bez pesticidů neobejdou. Bavili jsme se o tom se zemědělci v družstvu Senožaty, kteří dodávají brambory i do Tesca. Bez pesticidů by byla úroda o dost nižší a brambory dražší. Úplně to samé u kukuřice, řepy, slunečnice 🌻 Takže musíme zemědělcům nějak to omezení vykompenzovat. A přizpůsobit odškodnění současným cenám. Dohromady nás budou všechna tahle opatření pro čistší vodu stát asi 10 miliard. Jo a děkuju přátelům ze Senožat nejen za debatu, ale i chlebíčky, koláčky a že nám uvařili turka. Neměl jsem ho sto let ☕️

Pohostili nás i na nádraží v Jihlavě. Na peróně jsme dostali od kraje dárkové tašky se sladkostmi. Vedle nás stáli školáci, kteří se chystali odjet na školu v přírodě. Tak jsem jim čokolády a bonbóny rozdal. Ti si na rozdíl ode mě ještě nemusí hlídat kila 🏃 Věřím, že ještě než vychodí základku, bude tohle jihlavské nádraží opravené. Bude se tady totiž stavět nový dopravní terminál, který propojí železnici, autobusy a lidi budou moct zároveň přestoupit na MHDčko. Hotovo snad bude v roce 2022. Cena 830 milionů. V budoucnu by tudy taky mohly jezdit rychlovlaky, díky kterým byste z Jihlavy dojeli do Prahy za hodinu ⏳

Venku před nádražím na nás čekala demonstrace. Asi pět lidí s transparenty křičelo, že nechtějí premiéra v demisi. Super! Ten nejhlasitější ještě k tomu hulákal, že se prý nepostavily žádné dálnice 😳 Tak si to s ním šel Dan Ťok vyříkat. Hlavně to, že jen tenhle rok máme rozestavěno 200 kilometrů dálnic a silnic 1. třídy a dalších 150 kilometrů nových staveb je připravených začít letos nebo příští rok 💪 Schválně koukněte na mapu, kde všude se maká: www.mdcr.cz/mapa Plus v pondělí ráno budeme mít tiskovku, tak vám sem pak hodím další info.

Stejně ale argumenty s pánem nehnuly. Nebudu se po něm za to vozit, když to samé dělají i někteří poslanci opozice v parlamentu. Protestují proti nám VŽDYCKY. I tehdy, když s námi mají totálně shodný názor. Což je fakt bizarní. Třeba když jsme hlasovali o vojenských misích v zahraničí, brali si jeden po druhém slovo u pultíku, pronášeli proti nám plamenné projevy a nakonec společně s námi zvedli ruku 🙈 Fakt se na to někdy přijděte do té sněmovny podívat. Několik zbytečně ztracených hodin. Někdy mi to připadá, že je to jak když se rozhádají manželé. Všechno, co udělá ten druhý, je automaticky špatně 🙄

Už jsem si zvykl, že čím víc makáme, tím víc to některé lidi stresuje. Vyčítají nám, že řešíme nedostatek vody. Že jsme vypracovali plán na boj proti kůrovci. Prý to nemáme dělat, protože jsme v demisi. Když jsem udělal fórek, že ani počasí ani kůrovec na vyslovení důvěry asi nepočkají a musíme to řešit HNED, šli z toho někteří poslanci v šoku do kolen 😱 A to nechci slyšet ten řev, až budeme hlasovat o rozpočtu na příští rok. 

Budeme totiž zvyšovat platy a důchody. Masivně. Na důchody půjde o 37,8 miliard víc než letos. Bude to rekord 🚀 Nikdy před námi důchody neskočily nahoru, jako teď: základní výměra z 9 na 10 procent, to je o 320 korun měsíčně pro každého a 918 korun v průměru. No a důchodci nad 85 let, kterých u nás je asi 220 tisíc, dostanou další tisícovku měsíčně, aby líp pokryli náklady na zdravotní péči.

Do investic půjde jenom z národních zdrojů 78,7 miliard. Přitom nám stále klesá dluh veřejných financí. Jsme na špičce Evropy. Roste ekonomika a dokonce máme teď nejnižší nezaměstnanost v celé EU.

A teď školství. Už jsme řekli, že do roku 2021 se chceme dostat na průměrnou mzdu pedagogů 45 tisíc měsíčně. Příští rok uděláme první krok. Zvýšíme ji o 15 procent. Do platů a dalších pracovních míst dáme 24 miliard navíc. Samozřejmě zvyšujeme i peníze na sport, jak vám už ve videu řekl náš Milan Hnilička. Vždyť jsme slíbili, že rozpohybujeme celé Česko a hlavně děti. Takže přidáme 8,4 miliard ⚽️

No a zdravotnictví samozřejmě. Do něj půjde celkem 320 miliard, to je o 20 miliard víc než letos. Nemocnice z toho dostanou 12 miliard navíc. Úplně poprvé v dějinách se podařilo, že nemocnice uzavřely dohodu se zdravotními pojišťovnami o úhradách. Je to celé zásluha našeho mladého Adama Vojtěcha. Mám z toho radost, KONEČNĚ někdo ministerstvo zdravotnictví řídí 👍 Pojišťovny nemocnicím přidají pro příští rok pět procent k úhradám a navíc slíbily odměnu za směnnost, na kterou budou mít 3,6 miliardy korun. 

Takže sestry, které pracujete ve směnném provozu u lůžek a v ordinacích, POZOR! Zvýšíme vám příplatky ze dvou tisíc korun na sedm tisíc. A ostatnímu zdravotnickému personálu ve směnném provozu u lůžka přidáme dva tisíce, vždyť bez něj by se sestry neobešly ♥️

No, co vám mám povídat. To bude řevu, až tenhle rozpočet budeme schvalovat. Zaprvé jsme si ho dovolili sestavit, když jsme v DEMISI a zadruhé v něm počítáme s radikálním zvyšováním platů. Možná už teď si někteří řečníci trénují před zrcadlem, jak hezky dramaticky podat slova “nezodpovědnost” a “populismus.” 👹 Kdyby za posledních 29 let dokázali i něco jiného než dluhy a rozprodávání státního majetku, tak by jim ty fráze možná někdo i věřil. Od doby, co jsme nastoupili my, se daří české ekonomice i státní kase. Odhad příjmů na příští rok je dokonce o 105,7 miliard vyšší než letos. Na daních vybereme o 45,4 miliard víc, na sociálním a zdravotním o 39,6 miliard. Musíme toho využít a investovat do lidí i do velkých projektů. Teď.

Koukám, že jsem se nějak rozepsal a nedořekl ten výjezd na Vysočinu. Z většiny míst, kde jsme byli, jsem už dával fotky. Třeba Domov Jeřabina v Pelhřimově, letiště Jihlava–Henčov, jednání s Radou Kraje a se starosty.

Taky už jste možná viděli video k projektu Ukrajina. Tam jsme museli vyřešit, aby dál pokračoval program pro ukrajinské lékaře, kteří přichází do českých nemocnic. Osvědčilo se to, jak potvrdila i Asociace krajů. Mají s nimi velmi dobré zkušenosti, takže jim chceme prodloužit výjimku k výkonu praxe na další rok a během něj budou muset složit aprobační zkoušku v českém jazyce. Není to o tom, že by brali práci Čechům. V současnosti jde asi o 150 profíků na specializovaných pracovištích, která se dlouhodobě nedaří obsazovat. Pokud by program skončil, hrozilo by, že by se některá oddělení musela úplně zavřít. Hlavně v Ústeckém a Karlovarském kraji by to byl problém.
 
Ještě zpátky k pitnému režimu. Pozvali mě do Coca-Coly na otevření nové výrobní linky za 300 milionů. Dal jsem vám sem hned několik fotek. Já teda Colu nepiju, je na můj vkus strašně sladká, ale jsem rád, že firma u nás investuje a hlavně, že tady platí daně. Letos slaví v Česku a na Slovensku 25 let a jejich reklama se dostala pod kůži i mě. Takže když vidím lahev Coly, vzpomenu si na Vánoce. Dokonce mi dali i jednu malinkou s mým jménem na etiketě. Musím se teda přiznat, že mám radši Kofolu, i její reklamy. Na kofole jsem vyrostl. Pamatuju, jak jsme z gymplu chodili na točenou do hospody a někdy si do ní dali i rum 😬

No a jedem. Kůrovec! Svolal jsem mimořádný krizový štáb, protože je to nejhorší kalamita v našich novodobých dějinách. Hlavní bylo, aby se spolu potkali a domluvili všichni, kteří se na řešení téhle krize musí podílet: ministr zemědělství Jiří Milek, ministr životního prostředí Richard Brabec, zástupci lesů - státních, soukromých i vojenských, zástupci krajů a samozřejmě i dopravy, protože někdo ty napadené stromy musí odvézt, zástupci zpracovatelů a taky ministerstva vnitra. Potřebujeme totiž urychleně vyřídit pracovní povolení pro lidi ze zahraničí. V Česku nám teď chybí šest tisíc lidí na práce v lese i na pilách. Takže jsme společně vypracovali 18bodový plán, jak dostat kůrovce pod kontrolu. Postřikem nakažených stromů počínaje, přes způsob odvozu kmenů po železnici, skladování, až po legislativní a finanční otázky. Prostě všechny složky státu i soukromníci musí začít spolupracovat způsobem, jak to ještě nikdo před námi nedokázal. Budeme krizový štáb svolávat každý měsíc, dokud kůrovce neporazíme 🌲✌️

Měl jsem i schůzku s panem Marošem Šefčovičem, místopředsedou Evropské komise. Potkali jsme se v sídle Agentury pro evropský globální navigační družicový systém neboli GSA. Je super, že tahle významná evropská instituce má sídlo v Praze. V následujících deseti letech překoná její navigační signál Galileo všechno, co jsme doteď znali. Vemte si, že třeba GPS má přesnost 30 metrů. Tahle naše evropská technologie bude mít přesnost na 20 centimetrů 📡 Pro evropský automobilový průmysl to bude naprosto klíčový posun. Využití najde všude, hlavně u autonomních aut a tísňového volání eCall. Taky jsme se bavili, že je důležité, aby i Evropa měla svůj vesmírný výzkum, nejen USA a Rusko. Samozřejmě, čím víc bude Evropa v tomhle ohledu aktivnější, tím víc příležitostí dostane i naše česká centrála. Teď tu pracuje 150 zaměstnanců, ale výhled je až na 700.

Taky jsem byl v sobotu večer na úžasné akci. V Praze mezi Jiráskovým a Palackého mostem se čeští hasiči se pokusili vytvořit největší fontánu na světě. Hrála k tomu Smetanova Má vlast. Mám z toho video, které vám sem ještě dneska hodím. Hasiče, jak profesionální, tak dobrovolné, je potřeba podporovat. Strašně moc si vážím jejich práce a obětavosti. Potřebujeme je. Nejdřív bojovali jen s ohněm, dneska nás zachraňují od vody a dopravních nehod, je potřeba, abychom je my všichni podporovali. A obce by měly s pomocí státu investovat do technického vybavení dobrovolných hasičů 🚒

Tak – a už fakt dost 😀 Ať máte taky ode mě taky v neděli chvilku pokoj.Čau lidi, dneska to bude hodně na vážno. Napsalo mi vás snad tisíc, nebo nevím kolik, nejde to ani spočítat. Psali jste mi vaše názory na vyjednávání o vládě. Nepamatuju, že by psalo tolik lidí. Tak se omlouvám, pokud každému z vás neodpovím hned, i když se o to poctivě snažím.
 
V pondělí nás čeká jednání s ČSSD. Ano, další jednání, opět s ČSSD. Ne s SPD, ale s ČSSD.

Hnutí ANO se po obrovské diskusi celorepublikového výboru rozhodlo s nimi opět obnovit jednání o vládě. Výbor je nejvyšší vedení našeho hnutí, kde jsou zastoupeni jak členové předsednictva, tak zástupci všech krajů. A přijeli i někteří primátoři a europoslanci. Ano, chtěl jsem slyšet názory co největšího počtu lidí. Protože to cítím jako klíčové rozhodování. Cítím tu odpovědnost za další vývoj téhle země, ať už mi novináři nebo opoziční poslanci podsouvají, co chtějí.

A chci pořád to, co jsem sliboval. Efektivní stát bez korupce, s premiérem, který bude mít tah na branku a bude hlava nehlava řešit věci, které tenhle stát potřebuje a často už je měl dávno mít.  A lidi z vedení hnutí a všech krajů to vyhodnotili tak, že když ČSSD pošle do vlády odborníky, jak slibuje, a já pak té vládě budu udávat jasný směr, s tím že nebudu dělat rozdíly, kdo je z jaké strany, protože jde o výsledek, máme my všichni šanci na úspěch. 

V jednání s ČSSD jsme byli ostatně nejdál, vyjednávacím týmům se povedlo vyřešit 17 velmi složitých programových sporů, a vyjednávání najednou skončilo. Je to podle mě trochu i odpovědnost vítěze voleb, aby se o to pokusil.
 
Navíc, musím přiznat, a vy to o mně asi víte, že umím počítat. No a protože docela dost našich poslanců má osobní problém s SPD, a někteří by možná nikdy takovou spolupráci nepodpořili, spočítal jsem si velmi snadno, že by mě mohl zase čekat neúspěšný pokus. Tak to fakt ne. Je škoda, že mi to naši poslanci neřekli ještě než jsem jel v úterý za panem prezidentem. No nic. A já si nechci ani nebudu nikoho kupovat, jak to dělaly strany v minulosti, všichni si to pamatujeme. A nechci poslancům hrozit. No, takže by to třeba nedopadlo… Přitom já jsem několikrát jasně řekl, že teď už půjdu najisto. A další neúspěšný pokus už připustit nechci. 

Naši kolegové z krajů měli obavu i z toho, že by jim začali odcházet zkušení lidi a noví by nepřicházeli. Už takhle prý někteří čekali, jak to celé dopadne, než dali souhlas se zapsáním svého jména na kandidátní listinu do komunálních voleb. Já z toho strach nemám, ale krajští předsedové zněli dost přesvědčivě.
 
Jak už jsem napsal, nebylo to snadné rozhodování, ta debata trvala poctivé tři hodiny bez jediné přestávky, ale nakonec převládla nálada, že to ještě jednou zkusíme s ČSSD. Jednomyslně. Jen jeden člen se zdržel. A já vás moc prosím, pojďte nám držet palce, podpořit nás v tom. Já tu vaši pozitivní energii vždycky potřeboval, dávali jste mi ji v minulosti na výjezdech nebo v SMS zprávách a mailech. A věřte, že v téhle situaci mě nabije dvojnásob. Názory jsou fajn, teď potřebujeme opravdu podpořit a táhnout všichni za jeden provaz.
 
Buďme jednotní, a já vám slibuju, že neuhnu ani o milimetr z toho, co jsme vždycky já i hnutí slibovali. Zajistíme, aby případná koalice s ČSSD stála na vzájemné důvěře, toleranci a respektu, a hlavně aby byla pracovitá, efektivní, transparentní, bude neustále komunikovat s lidmi. Bude pracovat pro ně a za ten čas, co dostala, udělá víc, než jste si po revoluci museli navyknout u předchozích premiérů. A když zjistím něco nekalého, tak ať to bude náš člověk, nebo někdo od koaličního partnera, půjdu tvrdě po tom, abychom to okamžitě vyřešili. Všechna rozhodnutí vlády a všech ministerstev budou totálně transparentní. Znemožníme, aby se v politice kdokoliv obohacoval. 

Věříme v dobrou vůli při vyjednávání a já osobně vám zaručuju, že udělám maximum pro to, aby byla vláda s důvěrou do prázdnin, tak, jak mi to zadal pan prezident. Musí být, všichni jsme z toho už unavení, asi stejně jako vy. Budeme chtít co nejrychlejší dohodu. 

Když jsem si s vámi minulý týden v neděli psal, tak jsem hned poté sednul ještě ten samý den s ministry do v autobusu, tentokrát směr Hradec Králové. Ubytovali nás ve Velichovkách, tam kde jsou ty proslulé lázně a pak jsme šli na večeři s radními. U jídla jsme se samozřejmě bavili o práci. Všude, kam přijdeme, se snažím vysvětlit jednu zásadní věc: chceme mít s kraji ne politický, ale PRAGMATICKÝ vztah. Nehrajeme na to, z jaké strany je starosta nebo hejtman, ale co jeho obec nebo kraj potřebuje a kde můžeme pomoct. Proto si taky se všemi dáváme schůzky a pozorně jim nasloucháme.

Lidi se nejlíp poznají mimo práci. Byla neděle večer, tak jsme zašli na bowling. A rozpoutal se boj: tým Vláda versus tým Kraj. Akorát teda, když se obsluha ptala, jak se chceme jmenovat, vykřikl Richard Brabec: “Vláda v demisi!” Já se přiznám, že už to nesnáším, no asi se nebudete divit, že jsme nechali jen Vláda… Vždycky jsem byl soutěživý typ, ale teda musím říct, že nám hráči Kraje natrhli… víte co. Byli fakt dobří, až jsem měl dojem, že místo práce chodí trénovat. Zato náš Milan Hnilička se moc nepředvedl. A to je náš zmocněnec pro sport. Kolegové ho za to začali solit, že jako brankář je lepší. No a zafungovalo to, dal potom desítku. 

Ovšem neflámovali jsme. Ráno v 6:45 už jsme museli vyjet od hotelu, abychom byli v 7:00 v Trotině. Tady se bude stavět další kus dálnice D11. Ještě tu ale úřadují archeologové. Našli totiž pod zemí vesnici prvních zemědělců u nás. Je stará 7000 let. Už to mají skoro celé prozkoumané. A představte si, že vykopali tolik artefaktů, že s nimi naplnili dva tisíce banánových krabic. Až místo opustí, a to bude za pár měsíců, můžou konečně začít přípravy na stavbu dálnice. Mezi Smiřicemi a Jaroměří se začne 15. května. Za dalších několik let nás propojí s Polskem.

Se starosty jsme se kromě dopravy bavili i o vzdělání. Není přece možné, aby všichni mladí, co chtějí studovat na univerzitě, utíkali do Prahy a do Brna. Musíme podporovat vysoké školy i tady, aby studenti zůstávali ve svém rodišti. Promítneme podporu pro ně do plánovaného rozpočtu na rok 2019. Hlavně lékařské fakulty potřebují posílit. Máme těžký nedostatek dětských lékařů. Jsme první vláda, která se zajímá o to, jaké profese lidem chybí. Kraj po kraji.

Taky milujete hořické trubičky? My jsme v Hořicích sice dostali pamlsek na cestu, ale kvůli tomu jsme nepřijeli. Mají tu Střední průmyslovou školu kamenickou a sochařskou. Jako skoro všude, i jim chybí peníze a hlásí se čím dál míň dětí. Stává se z toho problém pro celý náš průmysl. Totiž ti, kdo tady vychodí obor Geotechnika pak častokrát pokračují do Ostravy na Vysokou školu báňskou. A z nich se pak stávají experti na vyhledávání a zpracování suroviny nalezené u nás. Nechceme přece být v tomhle závislí na zahraničních firmách. Prošel jsem si taky ateliéry, kde studenti právě dělali na sochách a u toho vzpomínal na svou babičku, která taky dělala s hlínou, akorát teda keramiku.

Na Královéhradecku bylo super, ale samozřejmě se na mě nahrnula spousta dalších věcí. Ve Škodovce v Mladé Boleslavi jsme byli v úterý ráno v 7, pro představenstvo to možná bylo poprvé tak brzo 😳

Mají super plány na rozvoj Mladé Boleslavi a okolí, kam chtějí investovat až 750 milionů. Za to se vybudují hřiště, parky, pomůže to s rozvojem vzdělávání a taky stavbou bytů, které se tady už nestavěly léta. Vždyť Mladá Boleslav má 38 tisíc obyvatel a za prací do ní dojíždí 50 tisíc lidí. S tím musíme něco udělat, zaměstnanci Škodovky potřebují nejen byty, ale i celé nové zázemí: školy, školky, nemocnice… Naše vláda je připravená na tom spolupracovat. Ještě ten den jsme projednali 11 investic do dopravy, hlavně silnice a dálniční přivaděče, dohromady za 1,7 miliardy. Uděláme pracovní skupinu, abychom věděli přesně, kam ty peníze mají jít. K tomu ještě musíme připočíst naši dohodu se Škodou Kvasiny o investicích do infrastruktury v okolí Kvasin za 6 miliard. Prostě děláme co můžeme, abychom v regionu vytvořili podmínky pro lepší život.

Byl jsem se podívat i v American Academy in Prague. To je střední škola, kde učí rodilí mluvčí předměty v angličtině. Takže všechny děti tady mají perfektní výslovnost. Výborný start pro začátek kariéry a další vzdělávání. Ukázali mi svůj projekt Kolonizace Marsu. O něm jsem dokonce psal už ve své knížce v kapitole Co budou naše děti umět. Celé je to založené na hledání a kombinování informací ze všech možných oborů: za použití znalostí z matematiky a fyziky měli žáci vymyslet, jak se dostat na Mars. 

Taky museli sepsat, jak se během cesty budou udržovat ve zdraví a kondici - k tomu potřebují zase tělocvik a psychologii, ve sklepě školy si dokonce vybudovali improvizovanou vesmírnou loď, kde pěstují rostliny - a učí se tak biologii v praxi. Dokonce si sepsali vlastní ústavu - za použití znalostí z historie a práva. Taky si tam zvolili politický systém: oligarchii 😂 To bych od mladých lidí nečekal.

A hádejte, jaký tam mají nejtěžší trest pro zločince: poslat je zpátky na Zem! Ta invence a fantazie, která z projektu čiší, je neuvěřitelná. Vlastně jsou to takové “pozemky a dílny”, akorát hypermoderní. A vychovávají děti k tomu, aby myslely samy za sebe a naučily se používat nejnovější informace. Bavili jsme se s kolegy, že by stálo za to takové projekty rozjet i na dalších školách.

Jo, a nejenže já jsem jezdil za žáky, ale i žáci za mnou. Vzal jsem děcka ze Základní školy Lupáčova na exkurzi. Úřad vlády, a taky viděly Kramářovu vilu. O politice jsme se moc nebavili, spíš je zajímalo, jaké mám domácí mazlíčky - to jsem se rozpovídal o našem retrívrovi - a taky jaké mám rád filmy. My se s rodinou vždycky o Vánocích díváme na Popelku, taky mám rád komedie od Trošky, to je pořádný relax. A když zrovna běží nějaký francouzský film, tak ho rád sleduju hlavně kvůli jazyku. Taky jsem se snažil děcka přesvědčit, aby tolik nekoukaly do mobilů a co nejvíc sportovaly. Já od devíti let trénoval tenis a mám rád skoro každou míčovou hru: volejbal, basketbal, taky miluju lyže a plavání. No prostě jsem se snažil děcka namotivovat a udělat jim exkurzi zajímavou. Vůbec se nestyděly a střílely otázky jedno přes druhé. A samozřejmě padly desítky selfíček. Bylo to moc fajn. Myslím, že i pro ně.

Musím už končit a jít se podívat na vaše otázky. Zítra nás čeká další výjezd. Takže všichni Karlovarští, těším se na vás! Mějte se všichni moc fajn.Čau lidi, někdo má depku po návratu z dovolené, že musí zase do práce 🙀 Já byl teď pár dnů na jihu Francie, ale „dovolená“ bych tomu tedy neříkal. A moje žena už vůbec ne. V mobilu mi ani na chvíli nepřestaly naskakovat pracovní maily a esemesky. Hlavně novináři se pořád na něco ptají, protože je okurka. A po příletu zase samá jednání, setkání s polským premiérem Mateuszem Morawieckim ve Varech a po něm Sofie, kde byl summit: 16 zemí střední, východní a jihovýchodní Evropy, a Číny.

Ale stejně bylo v městečku Mougins perfektně. Právě na tomhle místě žil několik let sám mistr Pablo Picasso 🖌 A v nedaleké vesničce Notre-Dame-de-Vie měl i svůj poslední ateliér a sídlo. Zemřel tu v požehnaných 91 letech. Letos nás v Mougins čekalo překvapení. Vztyčili tam na náměstí obří Picassovu hlavu od holandského sochaře Gabriëla Sterka. Vysoká je 2,4 metru a váží 500 kilo. Ani my jsme s Monikou neodolali a vyfotili se před ní.

To jsou ale už všechno vzpomínky, jsem v plném zápřahu i dneska v neděli. Zítra mě čeká od sedmi ráno Svaz podnikatelů ve stavebnictví a další spousta jednání. V úterý jsme domluvení s ČSSD, že podepíšeme koaliční smlouvu, a ve středu nás čeká hlasování o důvěře.

Vlastně moment, ještě vám chci něco říct ohledně dovolené. Fakt si dejte všichni pozor, až budete vybírat v zahraničí peníze z bankomatu nebo když budete v obchodě platit kartou. Častokrát na vás vyskočí nabídka, jestli chcete před výběrem nebo zaplacením použít konverzi. Spousta lidí v tom má hokej. A mačká “přijmout.” POZOR, to je špatně, protože vám většinou místní obchodník nebo bankomat nabídne horší kurz. Nenechte se vystrašit hláškou, že pokud konverzi nepřijmete, tak nemůže bankomat kurz garantovat. Většinou totiž garantuje HORŠÍ kurz než vaše domovská banka 🙈 Teď v době dovolených na to upozorňuje i naše ministerstvo financí. Radši investujte do zmrzky a lehátka než do nevýhodného kurzu.

Tenhle týden byl extra sváteční. Oslavili jsme Den slovanských věrozvěstů Cyrila a Metoděje, připomněli si upálení mistra Jana Husa a v pražské Eden Aréně byl XVI. všesokolský slet. Šel jsem se s naším vládním zmocněncem pro sport Milanem Hniličkou podívat na závěrečnou zkoušku i samotnou akci a bylo to bombastické. Strávil jsem tam odpoledne tři hodiny a večer dvě a půl.

Jak už jsem vám psal k videu, novináři si všimli, že během večera někteří lidi pískali, když mě moderátor ohlásil. Já jsem teda paní starostku České obce sokolské prosil, aby mě brala jako normálního hosta a vůbec mě oficiálně nevítala. Nikdy mi to není moc příjemné. No nedali si říct. Prý pro ně bylo důležité mě ohlásit. Takže část lidí tleskala, část pískala. Předpokládám, že jim unikl ten drobný fakt, že jsem na vládě přesvědčil kolegy, abychom zvýšili Sokolům rozpočet z pěti milionů na čtyřicet. Původní rozpočet na oslavy 100. výročí založení republiky s nimi totiž téměř nepočítal. Byl jsem to já, kdo je zásadně podpořil. Mám je totiž rád a obdivuju je. Hlavně to, že ze 160 000 registrovaných členů je téměř polovina děti 🏃 To je víc, než mají dobrovolní hasiči, kteří v mých očích taky dělají skvělou práci pro lidi. A bez kterých si neumíme představit náš život.

Nebo možná ti, co pískali, pořád nepochopili, proč jsme zaváděli EET a kontrolní hlášení a že účinně bojujeme proti korupci. A díky tomu všemu dohromady je i víc peněz na akce, jako byla ta v Edenu.

Sám jsem v Průhonicích koupil Sokolovnu v dezolátním stavu, nákladně ji zrekonstruoval. Ale ne na kšeft. Nevydělává ani korunu. Zato rodiny s dětmi se mají kde pobavit a děti tu často slaví narozeniny a pořádají se tu i svatby.

Slet byl opravdu úžasný. Hlavně tím, že po celé republice se lidi schází na svých vesnicích a městských částech. Už od listopadu minulého roku trénovali sestavy, které až teprve v hlavním městě dali dohromady. A vzniklo něco naprosto úžasného a majestátního. Vlastně je to takový obraz, jak by měla fungovat naše země ve všech ohledech. Každý bychom se měli den co den snažit žít a pracovat nejlíp, jak umíme. A když se to pak spojí na národní úrovni, dokážeme my Češi úžasné věci 💪

Na Sokolském sletu byly skvělé písničky různých žánrů. Hrozně mě dojalo, jak nakonec udělali chlapi obří lidskou pyramidu a ti poslední nahoře vytáhli českou a slovenskou vlajku. Byla to určitě jedna z nejkrásnějších akcí během letošních oslav 100. výročí založení našeho samostatného státu 🇨🇿🇸🇰

A když jsme teda u těch celostátních věcí, začali jsme vydávat celostátní noviny Lepší Česko. Asi vám to neuniklo. A pokud náhodou jo, tak vám ocituju to, co je podle mě jejich hlavní pointa: “Pozitivní zprávy? Pro lidi? To novináře moc nebaví. A tak nám nezbývá, než vám je servírovat měsíčně v našich novinách.“ Určitě si na ně klikněte, pokud se k Vám už nedostaly papírově. Dávám na ně znova odkaz do komentářů. 

Podle mě novinek o tom, co se v naší zemi povedlo, není nikdy dost. O špatné zprávy a jobovky ať se postarají takzvaní profesionálové v oboru 😹

A rovnou vám sem jednu dobrou zprávu hodím. Ani v našich novinách totiž není. Bude zajímat hlavně sestřičky a lékaře, protože zjednodušujeme zdravotnickou dokumentaci. Zajímat to bude určitě i nás všechny, kteří k doktorovi chodíme. Čím míň práce totiž lékař a sestra stráví nad papíry, tím víc se můžou reálně věnovat nám pacientům 👍

Po jednodušší dokumentaci volali lékaři i zdravotní sestry dlouho. Dokonce říkali, že právě to naprosto nesmyslné papírování je jeden z důvodů, proč odchází ze zdravotnictví a hledají si jinou práci 😤 Takže jsme připravili novelu vyhlášky. Všechno bude výrazně jednodušší a přehlednější. Třeba rušíme jednotný formulář, který byl extrémně složitý, aby se do něj dal vepsat souhlas s odstraněním bradavice i třeba souhlas s transplantací srdce. No nesmysl. Teď si jednotlivá zdravotnická zařízení budou moct přizpůsobit formuláře svým potřebám. Novela přináší samozřejmě ještě mnohem víc zlepšení. Třeba, že nebude potřeba uchovávat dokumentaci 40 let po ukončení dlouhodobé lůžkové péče… Jsem rád, že nás Česká asociace sester za novou vyhlášku pochválila. Dostal jsem desítky mailů od sestřiček ohledně odměňování ve zdravotnictví a všechny, kdo mi napsali, jsem pozval 31. července na setkání se mnou a s ministrem zdravotnictví.

Taky bylo KONEČNĚ ukončené připomínkové řízení k Digitálnímu Česku. Po vypořádání připomínek ministerstev budeme mít koncepci pokrývající celou digitalizaci státu. Na to se váže i nový zákon, říkáme mu Střechový zákon o právu na digitální službu. Jsem si jistý, že obě přijímané oblasti způsobí revoluci v tom, jak dnes poskytujeme digitální služby, a urychlí digitalizaci. Musíme se fakt už posunout dál, všichni čekáme na online služby a možnost komunikace se státem elektronicky. V Sofii jsme viděli, jak může v praxi fungovat chytré, bezpečné město, chytrá železnice a další oblasti, kam proniká digitalizace. Jak pomáhá policistům, záchrance a hasičům efektivněji spolupracovat. Musíme začít víc myslet na inovace a nepřemýšlet jenom nad tím, co dnes máme. Jinak se nikdy neposunem.

Dál jsme pracovali na tom, jak pomoct chlapcům uvězněným v thajské jeskyni. Díky Bohu, Thajci to vyřešili. Naštěstí našli vlastní řešení a už se první dva kluci dostali na svobodu. Držím jim palce, aby to všechno dobře dopadlo 🙏

A teď kultura. Na Mezinárodní filmový festival v Karlových Varech moc často nechodím, byl jsem tam jen jednou, když Jiřina Bohdalová dostávala cenu za celoživotní dílo, tak mě pozvala. Letos jsem tam šel s polským premiérem a byl jsem rád. Festival je jedna z těch akcí, která zasazuje Českou republiku na mapu světa. I letos přijela spousta kulturních ikon. A já jsem byl strašně rád, že jsem se mohl osobně sejít s panem režisérem Berrym Levinsonem. Udělal hned několik kultovních filmů. My jsme si ve Varech užili promítání jeho čtyřoskarového Rain Mana s geniáním Dustinem Hoffmanem a Tomem Cruisem. Pamatuju, že když jsem poprvé potkal svoji ženu, měla na pracovním stole Cruisovu fotku z Top Gunu. No, vzala si nakonec mě 😳

Každopádně ve Varech jsem nebyl proto, abych si ťukal skleničkama a koukal na filmy. K tomu to mělo fakt daleko. V prvé řadě jsem se potkal s polským premiérem Mateuszem Morawieckim 🇵🇱  Ano, už zase. Naše země jsou si blízké a snažíme se maximálně naše vztahy rozvíjet. Bavili jsme se o ekonomice, spolupráci na dopravní infrastruktuře a samozřejmě taky o všem, co teď hýbe Evropou. Využili jsem schůzku i k tomu, aby se potkaly delegace českých a polských podnikatelů. Hodně času jsem strávil i se samotným panem ředitelem festivalu Jiřím Bartoškou. Povídali jsme si o opravě hotelu Thermal. Naše paní ministryně financí Alena Schillerová musí vyřešit ten zakletý bazén. Thermal je dlouhodobě ve špatném stavu, postupně to musíme vyřešit a dát do pořádku. I když teda pořád považuju za absurdní, že stát vůbec vlastní hotel 🤔 

No a hned poté jsem odjel na letiště. Směr Sofie 🇧🇬 Byl tam totiž Summit zemí střední, východní a jihovýchodní Evropy a Číny. Kromě toho, že jsme jednali o vzájemné spolupráci 16 evropských zemí s Čínou, měl jsem i setkání na čtyři oči s panem premiérem Li Kche-čchiangem. Chceme, aby čínské investice u nás byly smysluplné pro naši zemi. A taky, aby se čínský trh co nejvíc a bez překážek otevřel našim podnikatelům a ti mohli co nejvíc prodávat 🚚 Teď dovážíme desetkrát víc, než vyvážíme. Takže je sice Čína druhý největší dodavatel k nám, ale z hlediska našeho exportu je až na sedmnáctém místě. Sama Čína ale tvrdí, že se chce víc otevírat světu. To by mohla být výborná příležitost pro naše firmy.

Včera večer jsem samozřejmě fandil Chorvatsku 🇭🇷 Jejich premiér je taky Andrej (Plenković) a hned po závěrečném hvizdu jsem mu smskou gratuloval. Byl samozřejmě v euforii 🎆 A my se můžeme těšin na semifinále Macron proti Michelovi a Plenković proti Mayové. “Allez les Bleus!” Finále Francie versus Chorvatsko by bylo skvělé. Úplně největší fotbalový fanatik je Viktor Orbán, říkal mi, že se chystá letět na finále, ale já myslím, že u telky je to pohodlnější 🍟

No a teď už sedím tady na terase a začínám číst vaše otázky. Mějte se celý týden krásně.Čau lidi, tak a je mi 64 let. Přesně dneska. Jak na sebe koukám, nemám ani chuť slavit. Těch pět let v politice mě zřídilo víc než pětadvacet let podnikání předtím. I když ti, co mě znají dlouho, tvrdí, že jsem se vůbec nezměnil. Pořád stejně urputný. Třeba je to klad. Pořád mám nápady, plány, vize, chodím po světě a poznávám věci, které jsem doteď neznal. Vzdělávám se a přemýšlím o tom, jak funguje svět. A taky proč nejsme víc hrdí na zemi, ve které žijeme. Vždyť důvodů k hrdosti máme spoustu.

Asi jste si všimli, jak byli někteří novináři úplně odvaření z toho, že jsem začal citovat Jana Amose Komenského. Já, Babiš, pragmatik. A ještě víc se komentátoři škrábali na hlavě, že jsem nabídl italskému premiérovi a primátorce Říma, že jim darujeme Komenského sochu, která teď stojí v Praze na ministerstvu školství. 

Možná i vy si říkáte, o co tady vlastně jde. Takže: jde mi o budoucnost Evropy a naší kultury. O to, abychom se my Evropani shodli, na čem vlastně naše kultura stojí a že má smysl ji uchránit pro budoucí generace.

Rád bych vám to celé v tomhle týdenním hlášení vysvětlil. A taky můj plán na zastavení ilegální migrace a ochranu hranic Evropy, který jsem letěl vysvětlit premiérům do Itálie, na Maltu, do Maďarska a příští týden kancléřce Merkelové. Co to má společného s Komenským? Možná vám napoví citát hned takhle na začátek:

„Vzdělaný národ má skvělá, lidnatá města, plná uměleckých děl. Nevzdělaný má místo toho pustinu, nebo nazývá-li něco městem, jsou to chatrče a špína.“

Anebo tenhle:

“Nebuďme, prosím, tak leniví, abychom po jiných toliko vždy hleděli a za jinými zdaleka se plaziti chtěli!”

Tohle napsal rodák z Moravy a nejvýznamnější světový pedagog všech dob. Říká se mu Učitel národů, protože jeho 250 spisů ovlivnilo naše chápání toho, co to znamená vzdělání, proč je důležité, jak ho dosáhnout, a tím vlastně ovlivnil osudy všech následujících generací a podobu dnešní Evropy.

Nezačal jsem ho citovat jen tak. 

Celý život naslouchám lidem, kteří jsou chytřejší než já. Když jsem se připravoval na jednání v Itálii, dostala se mi do ruky skvělá analýza migrace od pana profesora Jaroslava Pánka z Univerzity Karlovy. Chtěl jsem ho poznat osobně a zjistit víc. Pan profesor Pánek je odborník na české a středoevropské dějiny. Jeho paní je doktorka Markéta Pánková, ředitelka Národního pedagogického muzea a knihovny Jana Amose Komenského. 

Začali jsme se spolu o migraci a možnostech jejího řešení bavit. A mně bylo čím dál jasnější, že pokud se máme my Evropani shodnout na společném postupu, musíme najít nějakou základní společnou myšlenku. A nejlíp myšlenku někoho, kdo má uznání v celé Evropě. Takového člověka jsem našel v Komenském. Vždyť samo UNESCO ho prohlásilo v roce 1956 patronem pro výchovu, vědu a kulturu.

Co se týče migrace, shrnuli manželé Pánkovi učení Komenského v jednoduché větě: „Řešení migrace nespočívá v přesídlování národů, nýbrž v jejich vzdělávání pro důstojný život ve vlasti.“ A ještě k tomu paní doktorka Pánková řekla: “Komenský měl velkou životní zkušenost s migrací a věděl, že takovéto přesídlování je nehumánní, ale že naděje lidstva spočívá ve vzdělání.“

Darovat Italům sochu Komenského nebyl můj nápad. 

Přišel s tím pan profesor Pánek a mně to připadá jako skvělá myšlenka. V nejkrásnějším římském parku Villa Borghese je už 13 takových soch. Třeba Puškin darovaný městem Petrohrad. Nebo Goethe. Nebo Victor Hugo. I Poláci tam mají svého Sienkiewicze. Ale po české osobnosti ani památky.

Je to škoda, protože právě tady v Římě vzniká už víc než sto let celosvětově významná reprezentace jednotlivých kulturních národů světa. 

Za dva roky to bude 350 let, co si budeme připomínat Komenského úmrtí. Proč tohle výročí nevyužít a nepřipomenout ho celému světu? Byl by to krásný dárek na znamení přátelství s našimi italskými partnery. A symbol evropských idejí, které chceme chránit. Když jsem to představil paní primátorce Říma Virginii Raggiové, měla radost. Máme dva roky, abychom to zvládli. Jestli budu ještě premiérem, sochu v roce 2020 pojedu osobně do Říma předat.

Itálii a Maltu jsem chtěl zvládnout na jeden zátah. Nejen proto, abych šetřil státní kasu, ale protože tyhle země se potýkají s migrací nejtvrději. Italský premiér Giuseppe Conte mě sám pozval, abychom si naše postoje ohledně migrace osobně vysvětlili. Tak jsem zároveň požádal maltského premiéra Josepha Muscata o přijetí. Byla to úplně první bilaterální návštěva českého premiéra na Maltě.

Já vám řeknu fakt jenom ve zkratce, s čím jsem za pány premiéry přiletěl, aby to nevydalo na desítky stran.

Čtyři roky ztratila Evropa nesmyslnými debatami o kvótách. Teď, když se naší skupině V4 podařilo tyhle debaty utnout, je čas přijít s konkrétním plánem, jak společně proti nelegální migraci bojovat.

Tak předně. Evropa se musí konečně semknout a postupovat jednotně. Není možné, aby znovu docházelo k situaci, že Malta a Itálie odmítnou přijmout loď s migranty a přístav jim otevře Španělsko. Pašeráci sledují každý náš krok, takže teď můžou Španělé sledovat, jak se k nim obrátila hlavní migrační trasa z Maroka. Ne, fakt nejsme povinní přijmout a přerozdělit si každého, kdo se dostane k našemu pobřeží. Sám šéf agentury Frontex nedávno varoval na tiskovce, že migrantů neustále přibývá a ti, kteří nedostanou azyl, se nevrací. O tom, jak nefunguje návratová politika, svědčí to, že máme údajně v Evropě 1,5 milionu ilegálních migrantů bez azylu.

Takže první krok plánu, který jsem pánům premiérům představil, je tento: Malta, Itálie, Řecko, Španělsko a Francie musí jasně říct: NEPŘÍJMÁME!

Na druhé straně Středozemního moře musíme zase jednat s Marokem, Alžírem, Libyí, Tuniskem a Egyptem o tom, že musí migraci zastavit už na jejich jižní hranici. 

A další krok: musíme vypracovat plán pomoci pro ty africké země, odkud nejvíc ekonomických migrantů přichází. Je to záležitost na desítky let dopředu, ale bez toho to zkrátka nejde.

Právě v tomhle bodě přichází Komenského idea vzdělání. Jen ty národy, které jsou vzdělané, jsou schopné budovat a udržet si fungující stát, nemají tendence masivně utíkat za lepším, ale starají se o vlastní rozvoj u sebe doma. Současnost to dokazuje jasně. Z Afriky proudí masa lidí za nejasnou vidinou něčeho lepšího. Naproti tomu v Turecku čeká pět milionů Syřanů, až skončí válka a budou se moct vrátit domů.

Turecku finančně pomáháme. Už jsme dali z rozpočtu Evropské unie miliardu euro a k tomu si dvě miliardy podělily členské země. Česko dalo ze svého 550 milionů korun. Mimochodem asi jste nevěděli, že naše země od roku 2015 poskytla různým zemím na zastavení migrace 2,1 miliardy korun.

Já jsem samozřejmě nepřijel do Itálie a na Maltu přednášet. Chtěl jsem si hlavně vyříkat naše pozice. Novináři mě pak myslím trochu popichovali. Jeden se mě zeptal, jestli jsem řekl do očí panu Contemu, že nepřijmeme ani jednoho migranta. Jasně, že řekl.

A taky se mě houfně ptali, jaký má být výsledek jednání. Já jsem přiletěl hlavně představit můj plán na zastavení ilegální migrace do Evropy a vyslechnout si názor premiérů na evropský rozpočet, hlavně výdaje na ochranu hranic a na agenturu Frontex. Ty obří cifry jsem vám rozepisoval už v předchozím hlášení, tak vás nebudu nudit, jen zopakuju, že tam lítá částka kolem 35 miliard euro, což je trojnásobek oproti současnosti. Bohužel je to celé nepřehledné a měli bychom se všichni ptát, na co přesně ty peníze mají jít. Itálie a Malta jsou migrací nejvíc dotčené, takže jsem chtěl znát jejich názor. Tyhle informace mi pak posloužily při mé páteční schůzce s premiérem Orbánem. Jak vám napíšu dál.

Ještě než jsem do Itálie odletěl, vystoupil jsem v Černínském paláci před vedoucími zastupitelských úřadů ČR v zahraničí. Poděkoval jsem jim za to, že nás reprezentují po světě. Je brutální lež, že nemáme žádnou zahraniční politiku. Stejně tak je lež, že nejsme dostatečně proevropští. Já se jako premiér angažuju v Evropě od prvního dne, kdy mě pan prezident jmenoval. A dělám to proto, že chci Evropu lepší. Proto hlasitě kritizuju nedostatky a přicházím s vlastním řešením. Chci, aby Evropská unie fungovala.

S EU jsme spojení nejen kulturně, ale taky ekonomicky. Tyhle čísla se prostě obejít nedají: 83,72 procent našeho exportu jde do EU a 66 procent dovozu k nám jde z EU. A když si vezmete jen roky 2007 až 2014, získala Česká republika z Evropské unie 700 miliard korun čistého. Odchod z Unie by byl katastrofa. Takže můj přístup je být v Evropě akční a ovlivňovat její politiku ve prospěch naší země i celé Evropy. Myslím, že to dělám jako úplně první český premiér.

No ale možná vás taky zajímá, jak celá ta návštěva Itálie a Malty probíhala. 

Startovali jsme v 7 ráno z Ruzyně, ještě před odletem jsem dal tiskovku novinářům. Přistáli jsme na letišti Ciampino. Kdo jste si dali výlet do Říma, víte, že to trvá asi hodinu a půl. 

Hned po přistání jsem se jel podívat na velitelství “European Union Naval Forces - Mediterranean” zkráceně “EUNAVFOR MED”, kde probíhá Operace Sophia. Její úkol je bojovat proti pašerákům lidí. Podle Europolu tento organizovaný zločin vydělává ročně na převaděčství 5,7 miliardy euro. V rámci Operace Sophia se trénuje taky libyjské námořnictvo a pobřežní stráž. Slouží tady i pět Čechů. Tři na velitelství a dva přímo na moři. 

Přivítali mě pan admirál Enrico Credendino, divizní generál Giovanni Maria Iannucci a další vysocí důstojníci námořnictva. Ukázali mi operační prostory, potkal jsem se s našimi vojáky a získal jsem spoustu důležitých informací. Věděli jste třeba, že migranti platí 2000 až 5000 dolarů za cestu? Nebo že pašeráci ve Středozemí kšeftují nejen s lidmi, ale i naftou? Vydělávají na tom obrovské částky. Vysvětloval jsem to dneska na Primě, tak určitě koukněte, pokud jste neviděli. Dávám odkaz na video do komentářů.

O to víc mě štve, co mi řekli přímo vojáci. Že když narazí na loď, kde se děje evidentně něco nekalého, nemají právo vstoupit na palubu. Je potřeba jim posílit pravomoce. Urychleně. Jedině dohoda s Libyí a souhlas bezpečnostní rady OSN nám umožní efektivní boj proti pašerákům.

Vrchol návštěvy byla samozřejmě schůzka s panem premiérem Giuseppe Contem. Bylo to opravdu příjemné, i když mi připadá, že některá média podávaly naši schůzku už dopředu konfliktně. Mluvili jsme spolu sami víc než půl hodiny na čtyři oči. Ujistil jsem ho, že chceme podpořit evropské státy v první linii. To oni musí migraci zastavit. A na to jsou samozřejmě potřeba peníze. Ptal jsem se Giuseppeho, jak se jim daří vyjednávat s Libyí, protože to je teď nejdůležitější bod na severu Afriky v boji proti migraci. A mám pro vás skvělou zprávu. Itálie dosáhla obrovské úspěchy, protože ve spolupráci s libyjskou pobřežní stráží se jim na téhle trase podařilo srazit příliv migrantů o 85 procent.

Vysvětlil jsem Giuseppemu, že náš cíl je, aby migrace z Afriky, Blízkého východu a dalších zemí fungovala na stejném principu, jako to mají třeba u nás Ukrajinci. Takže víza, pracovní povolení. Žádné divoké vyloďování z gumových člunů s tím, že si ty lidi potom nějak přerozdělíme. Mělo by se to nastavit stejně v celé Evropě. Myslím, že jsme si porozuměli.

No a samozřejmě schůzka se starostkou Říma paní Virginiou Raggiovou a procházka po parku Villa Borghese. Komenský od našeho vynikajícího sochaře Jana Štursy by se tady krásně vyjímal. Kdo jste tu sochu někdy viděli, dáte mi zapravdu, že je z ní cítit síla. A to nejen tím, že má dva metry třicet. Chtěl bych ji sem umístit jako symbol evropanství, připomínku české osobnosti světového významu, ale taky jako odkaz na to, že Italové po celou renesanci a baroko vytvářeli na našem území neskutečné hodnoty. Hlavně v sochařství a architektuře.

Takže tohle bylo krátké školení hlavně pro komentátory, kteří začali psát různé nesmysly a konspirace, proč Komenský. Mimochodem, není to poprvé, kdy naše země darovala sochu Komenského jako diplomatické gesto. Sám Václav Havel věnoval sochu Komenského do Bethlehemu v americké Pensylvánii před budovu Moravian College. Další putovala do holandského Naardenu. Od roku 1992 stojí taky jedna v Berlíně.

Tak a teď Malta. Určitě jste viděli fotky, dohromady s Itálií jsem jich dával aspoň padesát. Jak jsem psal, na Maltě to byla první bilaterální návštěva českého premiéra. Dosedli jsme na letišti Luqa, kde nás přivítal pan ministr zahraničí Carmelo Abela. Potom jsme přejeli na úřad vlády Auberge de Castille za panem premiérem Josephem Muscatem. Bavili jsme se na ta samá témata jako s panem Contem. Potom jsme šli položit věnce k památníku Václava Havla v parku Hastings Garden. Odhalili ho tu v roce 2013, z parku je úžasný výhled na Vallettu.

Dál jsme se přesunuli do přístavu Hay Wharf, kde má základnu maltské námořnictvo. Vzali nás na palubu hlídkovací lodi P61 pak na menší člun interceptor. Taky jsme se podívali na základnu maltského letectva. No a potom už byl čas, abych letěl domů i já.

Když dovolíte, tak ty další věci vezmu v krátkosti. Načínám šestou stranu… 

Potkal jsem se s Věrou Jourovou v Hrzánském paláci, přijal jsem předsedkyni parlamentního shromáždění Rady Evropy paní Liliane Maury Pasquierovou. Ta k nám přijela na zasedání panelu, který vybírá laureáty Ceny Václava Havla za lidská práva. Bavili jsme se i o rozpočtu Rady Evropy, napjaté mezinárodní situaci, Rusku a vývoji v Turecku. Paní Pasquierová ocenila, jak proběhlo české předsednictví ve Výboru ministrů Rady Evropy v roce 2017.  

Měli jsme recepci s velvyslanci, přijal jsem indickou velvyslankyni paní Narinder Chauhan, která u nás zahájila misi. Jednal jsem s panem profesorem Janem Vašákem z České zemědělské univerzity v Praze a ministrem zemědělství Miroslavem Tomanem. Zemědělka má totiž problém s nezájmem studentů.

Dál samozřejmě jednání na vládě. A PLATY! Dohodli jsme se s odbory na růstu platů ve veřejném sektoru od ledna. Většině pracovníků veřejných služeb se zvednou platové tarify o pět procent. Přidávání ale nebude plošné. Víc by měli dostat lidi s nízkými výdělky. Třeba pro sestry ve směnném provozu půjde o 5000 korun víc na hlavu. To znamená v průměru o 15 procent navíc. 

No a přišel za mnou do Hrzánu Tomis! To je ten člověk, který mě předtím poslal hecovací video, že když mu koupím iPhone X, nechá si vytetovat koblihu na paži. Asi jste viděli, jak to dopadlo. Místo, aby vzal jako předlohu pravou českou koblihu, dal si vytetovat donut se šmoulí polevou a sypáním. No uznal jsem mu to. Tomis přijel a vyklubal se z něj hrozně milej kluk. Vzal s sebou i bráchu. Doufám, že si ten telefon hned někde neroztříská. Pokud by vás ještě někoho napadlo si něco někam tetovat výměnou za telefon, zájezd nebo cokoli jiného, tak to prosím vás nedělejte. Další takové sázky nepřijímám.

V pátek jsem ještě zaletěl na pracovní večeři za Viktorem Orbánem, abych s ním probral hlavně rozpočet EU a migraci. Stejně jako já, i on byl tenhle týden na návštěvě Itálie. Potkal se s jejich ministrem vnitra Matteo Salvinim. Takže jsme si toho měli plno co říct. Dohodli jsme se, že ještě než přijde zářijový neformální summit Evropské unie, chceme se potkat s celou skupinou V4. Nakonec jsem ho pozval k nám do Česka. Měl by přiletět na konci října.

Včera jsem byl na Hornických slavnostech OKD v Karviné. Nebylo to jen o zábavě a muzice. Uctili jsme během nich i památku všech zesnulých horníků. Nejdřív věnce na Univerzitním náměstí a pak bohoslužba v kostele Povýšení svatého Kříže.

Večer jsem pak šel s Monikou na Mercedes-Benz Prague Fashion Week.

Tak a už končím a jdu na vaše dotazy. Mějte se fajn 😉Čau lidi, tak tohle jste ještě neviděli. Tenhle dopis mi napsal pan Láďa z Kralup nad Vltavou. Je mu 73 a chce se oženit s paní Evou (70). Já jsem samozřejmě pro. Ale to byste nevěřili, jaké dělá paní Eva fóry! No jo, my chlapi víme svý, co někdy ženské dokážou. A tady naše paní Eva si dala podmínku, že musím jít za svědka, protože mě prý strašně zbožňuje 😹 

Ladislav ale nevyměkl. Sedl za stůl a napsal mi dopis. Dopis, který mi už čtrnáctí dní dělá obrovskou radost a taky ho ukazuju každému, kdo za mnou přijde. Nevím, jestli zvládnu přijet, mám toho fakt moc, ale prosím paní Evu, proboha vemte si ho, je to dobrej chlap ❤️

Když jsme u té lásky, která věkem nerezaví, spustili jsme tenhle týden program na podporu bydlení pro páry a rodiny. Pana Ladislava a paní Evy se už teda netýká. Je totiž pro mladé lidi do 36 let. A je o něj extrémní zájem. Aby taky ne, když na úrok jedno procento začal stát půjčovat až dva miliony korun. Pokud žijete v manželství, registrovaném partnerství nebo jste prostě pár s dětmi, můžete si říct až o 300 tisíc na modernizaci bytu, o 1,2 milionu na koupi bytu nebo o 2 miliony, pokud chcete koupit nebo postavit barák. 

Jasně, 4+1 v centru Prahy za to nekoupíte. Ale my chceme tímhle pomoct hlavně mladým mimo metropoli. A je jich víc než dost. Už první den byly na úřadě fronty. Nemám vůbec strach, že by z těch 650 milionů, které máme letos připravených, něco zbylo. Už teď říká paní ministryně Klára Dostálová, že do toho příští rok pustí minimálně miliardu 👍 Kdo máte zájem, dávám vám bližší info do komentářů. A taky odkaz, kde můžete formuláře podávat elektronicky.

Někteří lidi mají plnou pusu sociálního bydlení. To je podle mě zavádějící už tím názvem. Pojďme se bavit o DOSTUPNÉM bydlení. Vždyť problém se střechou nad hlavou nemají jen bezdomovci, ale i senioři a mladé rodiny. Říkal jsem to už na tiskovce, možná jste ji viděli. Ukázal jsem na ní, jak jsme v roce 2017 z dotací ministerstva pro místní rozvoj postavili 390 nájemních bytů v hodnotě 216 milionů korun. A taky, že za stejnou dobu se vybraná města a neziskovky zabývaly “sociálním bydlením” a utratily 400 milionů korun. Aniž by z toho vypadl jediný byt.

Takže zatímco některé obce skutečně stavěly byty za státní peníze, neziskovky ty peníze investovaly do věcí jako třeba zahraniční služební cesty, kterých bylo mimochodem 41, nebo do workshopů, kterých bylo přátelé 265… Jak jsem řekl novinářům, nevím, jestli tohle fakt potřebujeme 🤔 

Já myslím, že ty mladé rodiny a senioři potřebují bydlet. Ne aby jim o tom někdo na semináři povídal. Kolegové říkali, že celá ta tiskovka byla “pěknej fičák”, a že ze mě tradiční politik asi fakt nikdy nebude. Prý jsem moc přímočarý. Tím asi chtěli říct, že když mě slyšeli, lezli pod stůl 🙂 Kdo jste video neviděl, dávám vám odkaz do komentářů.

A taky se pereme se suchem. Jsme první vláda, která se do toho pustila systematicky a pomáhá postiženým obcím. Ještě, než vám k tomu povím víc, musím vyvrátit zas jeden nesmysl, který někdo začal šířit. Prý chceme lidem ZNÁRODŇOVAT STUDNY 😱 Super. Tak to je fakt šílená blbost. Stejně jako to, že by obce mohly nařizovat majitelům studní, aby poskytovali vodu pro celou obec. Richard Brabec to už dementoval několikrát. 

Každopádně žijeme v novém světě. Voda přestává být samozřejmost, a teď nemluvím jen o té užitkové. Vemte si, že teď v červenci nenapršela ani polovina toho, co bylo ještě v nedávné minulosti normální. V prvním srpnovém týdnu dokonce spadlo jen 35 procent oproti normálu, na Moravě to je děsivých 17 procent. Takže se musíme všichni připravit na sucho. A změnit návyky. Připravili jsme novelu zákona, podle které budou moct komise v krajích vyhlásit „stav nedostatku vody“ a omezit její spotřebu. Třeba na mytí aut nebo napouštění bazénů. 

Samozřejmě omezovat lidi je až ta poslední možnost. Makáme na tom, aby bylo vody dostatek. Od chvíle, co jsme pod sebe dostali ministerstvo životního prostředí. Obnovili jsme stovky rybníků, tůní a mokřadů, rozjeli projekt Dešťovka pro občany i obce. Vyhlašujeme nové a nové dotace pro ty, které sužuje sucho. Skoro 300 obcí už má dotaci schválenou. Pomůže to 135 tisícům lidí. Od května už běží nové kolo za 600 milionů korun, za které posílíme vodní zdroje pro dalších 250 tisíc lidí.

Peněz na boj se suchem budeme muset dávat stále víc. Určitě se zase někdo zeptá v komentářích: “Kde na to jako vezmete.” No, přátelé, přesně tam, kde jsme vzali na vyšší důchody a platy, a kdo to nemá rád, ať si zacpe uši: v lepším výběru daní a odvodů díky EET a kontrolnímu hlášení a taky díky tomu, že šetříme na provozu státu. 

Už jsem vám v týdnu dával čísla. Kdo to nechytil, tak jen shrnu. Za roky 2016-2017 jsme díky centrálním nákupům ušetřili 2 miliardy napříč ministerstvy a 715,8 milionů v rámci nakupování jednotlivých ministerstev. Je to úspěch, ale já říkám, že máme pořád velké rezervy. Dohodl jsem se s ministry, že se zaměříme na 20 největších výdajů státu a zkusíme je centrálním nakupováním co nejvíc srazit 💪

Určitě jste viděli fotky z továrny Primoco UAV, kde vyrábí bezpilotní letadla. Že by mohly pomoct v boji proti pašerákům ve Středomoří, jsem vám už psal. Taky dával fotogalerii. Ladné stroje našlapané špičkovými technologiemi, které jsou až na pár výjimek komplet z Česka. Člověk si při pohledu na ně znova s hrdostí uvědomí, jak šikovné tady máme lidi 🇨🇿

Letadla od Primoca by mohl být jeden z našich příspěvků k boji proti nelegální migraci. Jsou malá, ale umí se udržet ve vzduchu 10 hodin a operovat v okruhu 200 kilometrů. Speciální kamerou zachytí pohyb na zemi i v noci, obraz nazvětšují tak, že můžeme sledovat, nejen odkud přesně pašeráci vyplouvají, ale i jaké mají vybavení a podobně. Sama jsou ze země de facto neviditelná.

Už teď jsme v přepočtu na naši ekonomiku jedna z nejsolidárnějších zemí v EU. Posíláme peníze i personál. Přesto nás pořád někdo kritizuje. Tři roky trvalo, než naši partneři v zahraničí pochopili, o co nám jde: přestat se bavit o kvótách a přerozdělování, a začít intenzivně proti pašerácké mafii bojovat. A bavíme se naprosto konkrétně. Projekt Primoco beru na jednání s premiéry Malty a Itálie - dvěma zeměmi, které jsou nelegální migrací přetížené.

Boj proti pašerákům je samozřejmě pořád nedostatečný. Vemte si, že rozpočet agentury Frontex, která by teoreticky naše hranice měla střežit, je letos 320 milionů euro. Když se ale podíváme na návrh pro další období 2021-2027, chce Evropská unie nasypat do “obrany vnějších hranic” 35 MILIARD euro. Z toho třeba “Fond pro integrovanou správu hranic” má spolknout 9,3 miliardy euro nebo “Správa vnějších hranic” dokonce 21,3 miliardy euro 😳 Zajímá mě, kam přesně ty peníze půjdou a jestli budou k něčemu. Jsou to obrovské částky. Během návštěvy Itálie se jedu podívat i do centra operací proti středomořským pašerákům, kde pracují i čtyři čeští vojáci. Chci vědět do detailu, jak vůbec ten boj probíhá. Určitě vám o tom napíšu. Zatím vám dávám do komentářů můj čerstvý rozhovor na tohle téma.

Samozřejmě jsme měli tenhle týden i spoustu agendy na vládě. Snižování emisí, podpora sportu, makroekonomická predikce a podobně. Taky se za mnou do Hrzánského paláce přišlo rozloučit hned několik velvyslanců, kterým končí mise v České republice. Paní Helena Tuuri z Finska, Pan Ayman Al-Adsani z Kuvajtu a paní Siri Ellen Sletner z Norska. Naopak jsem přivítal na nové misi paní velvyslankyni Hanane Saadi z Maroka.

Fajn změna uprostřed toho všeho úřadování byla návštěva v rezervaci velkých kopytníků u Milovic. Vznikla v bývalém vojenském prostoru před třemi roky. Tam, kde bylo od ruské invaze v srpnu 1968 až do začátku 90. let plno ruských vojáků, teď žijí dvě stáda divokých koní, zubři a pratuři. Je to jediné místo na světě, kde spolu žijí všechny tři druhy původních velkých kopytníků Evropy. A nejen to. Mají tu spoustu druhů motýlů a netopýrů. Zvířatům se tady skvěle daří, takže rezervace má celosvětovou důležitost v udržení a rozmnožení některých ohrožených druhů. Píšou o nich v The New York Times, Washington Post, BBC News, Science nebo DER STANDARD. 

Mě do Milovic pozvali proto, že jsem se zasadil o rozšíření rezervace. Když jsem tady před rokem křtil první jarní hříbě, slíbil jsem, že jim pomůžu. Vyjednal jsem se Středočeským krajem rozšíření rezervace o 80 hektarů. Dneska se tím pádem můžou kopytníci prohánět na krásných 240 hektarech. Takže, jak říká místní pan ředitel Dalibor Dostál, lidi by sem mohli jezdit z celé Evropy na safari.

No a včera jsem byl Liberci a Jablonci. Protože se mnou jel i Milan Hnilička, tak jsme chodili hodně po sportovištích. Je potřeba opravit tréninkovou hokejovou halu, hlavně střecha je ve špatném stavu, stejně hrozné jsou šatny, ve kterých se děti převlékají. Taky by bylo potřeba zrekonstruovat bazén. Další problém, a to v celém městě, je parkování. Chybí u sportovního areálu, nemocnice i hlavního nádraží. U sportovního areálu není ani vyřešená příjezdová cesta, což místní trápí už spoustu let.

Během návštěvy jsem se podíval i na plány technického muzea, kde by chtěli dělat vzdělávací kurzy pro děti. Jsou skvělé. Milan se zase projel lanovkou na Ještěd a seznámil s plány rozvoje areálu sjezdovek.

Den jsme zakončili na KryštofKempu. Bylo to jako vždycky super, akorát musím říct, že mám radši akce v přírodě. Jako třeba, když ho dělali v Hukvaldech. V Liberci to bylo na atletickém stadionu. Přišlo asi 6000 lidí a my s Milanem šli přímo pod pódium do kotle. Bylo to super jako vždy a výborně jsem se odreagoval, hlavně na Sestru 🙂

A fotky ze svatby Jany Vildumetzové jste viděli? Obřad v kostele byl skvělý. S panem biskupem jsem pak seděl u stolu a probírali jsme, jestli pánbůh pomáhá dobrým lidem, jestli existuje posmrtný život a co si myslí o astrologii, vesmíru a energii… Celá svatba byla úžasná, jídlo výborné, dokonce zahrál Michal David, tak jsme si pořádně zatancovali a domů se dostali až ve dvě v noci. Nevěsta celá zářila, známe se dlouhé roky, ale až včera jsem se dozvěděl, že byla kdysi učitelka tělocviku. Už chápu tu disciplínu, se kterou řídí radu Karlovarského kraje. Všichni vzorně na značkách 😜

A teď už jdu číst vaše otázky. Přeju fajn neděli.Čau lidi, nemůžu tohle týdenní hlášení začít jinak než poděkováním. Vám všem, kdo jste nám v pátek a sobotu dali hlas. Moc si toho vážíme a je to pro nás velký závazek vůči vám 💙 A taky gratuluju našim lídrům a kandidátům, kteří udělali skvělý výsledek ve volbách. 

Vyhráli jsme v 11 ze 13 velkých měst. Ostrava, Olomouc, Pardubice, Karlovy Vary, Hradec Králové, Brno, Jihlava, České Budějovice, Plzeň, Ústí nad Labem, Zlín. Zdravím i do všech dalších měst a vesnic, kde jste uspěli. A gratuluju našim kandidátům do senátu, kteří se dostali do 2. kola. Pamatuju, jak v roce 2012 se do druhého kola nedostal ani jeden. Letos jich postoupilo 11 👍

Pamatujte, důvěra lidí je obrovský závazek, který nesmíme zklamat. Já s tímhle vědomím pracuju od chvíle, co jsem vstoupil do politiky. Zrovna den před vypuknutím voleb jsme bilancovali 100 dnů fungování naší nové vlády. A tak jsme předstoupili před lidi s výkazem naší práce. Tato vláda navázala na úspěchy naší předchozí menšinové vlády, která fungovala 195 dní a na výsledcích její práce teď stavíme. Dávám vám do komentáře celou prezentaci.

Tak. A teď Praha.

Neúspěch. A pro mne velké zklamání. Ale pojďme popořadě.

Nasadili jsme Petra Stuchlíka. Byl skvělý v kampani. Jel na 120 procent. Vážím si ho jako člověka i za to, co předvedl. Je to dobrý manažer a jeden z nejlepších lidí, kteří za nás kandidovali. Prodal firmu, šel s kůží na trh, ale pozdě. Má moje velké díky.

Jak to, že to nevyšlo? Ty čtyři roky pod naším vedením se Praze nelíbily. A já se Pražákům vůbec nedivím. Naše pražská organizace je velmi slabá. Žila jenom z našich úspěchů ve sněmovních volbách. Svým působením nebyla přidanou hodnotou jako Tomáš Macura v Ostravě nebo Petr Vokřál v Brně, naopak byla negativní. Měli jsme čtyři starosty městských částí, dva obstáli, dva propadli. A pořádně. ODS jich měla pět, ale daleko lepších, třeba paní Černochovou. V Praze jsme toho prostě moc neukázali. I když jsme převzali město s různými tunely a nevýhodnými smlouvami, snížili jsme dluh Prahy o zhruba 13 miliard korun. Ale neuměli jsme naši práci prodat.

Možná jsme měli být tvrdší a je asi i moje chyba, že jsme pražskou organizaci neřešili už dřív. Je to teď náš velký úkol, hlavně můj.

Kolegové mě znají jako věčně nespokojeného s výsledky. Ale myslím, že těch 100 dní práce naší vlády, na které jsem vám dával odkaz výš, stojí opravdu za přečtení. Jsou to úspěchy, za které se nemusíme stydět.

Náš státní rozpočet je pořád v přebytku. Na konci září jsme měli plus 16,8 miliard a odhadujeme, že na konci roku budeme mít vyrovnaný výsledek. Pokračujeme ve srážení dluhu v poměru k HDP.

Prosadili jsme naprosto rekordní zvýšení důchodů o 900 korun měsíčně a lidem nad 85 let budeme dávat další tisícovku měsíčně. Od roku 2013 tak stoupne průměrný důchod z 10.913 na 13 286 korun. Od 1. září platí sleva 75 procent na jízdném pro seniory nad 65 let a pro studenty do 26 let. I to rozhodla a prosadila naše menšinová vláda ANO.

Přidali jsme peníze na platy vojákům, policistům, hasičům a dalším. Takže třeba průměrný plat hasiče se může zvednout z 43.805 korun na 47.309 korun. 

Rozpočet na školství je vůbec nejvyšší v dějinách. 195,7 miliard! Vysokým půjde o 2 miliardy víc. Na výzkum, vývoj a inovace půjde o 1,2 miliardy víc. Zvyšujeme platy učitelům průměrně o krásných 15 procent a nepedagogickým pracovníkům ve školství o 10 procent.

A samozřejmě sport. Hlavně pro děti a mládež. Na jejich sportovní vyžití dáme o 1,5 miliardy korun víc. Plus jsem vám v minulém hlášení psal o naší Národní sportovní agentuře.

Nemůžu vynechat ani zdravotnictví. I tam padne rekord. Půjde do něj o 20 miliard víc. Takže celkem 320 miliard. A budeme dohlížet na to, aby peníze šly konečně tam, kde jsou skutečně potřeba. Hlavně na zvýšení platů, na které je určených 6 miliard navíc. Sestrám, sanitářům a mladým lékařům se zvednou tarifní platy o 7 procent. Taky jsme spustili program pro mladé pediatry a zubaře, které chceme dostat do odlehlých oblastí republiky. Jsou místa, kde zoufale chybí.
 
“Dálnice, dálnice, dálnice,” měli jsme na jednom volebním plakátu v minulých krajských volbách. No a teď stavíme 177 kilometrů dálnic a silnic I. tříd. Začali jsme nebo připravili všechny hlavní tepny D1, D55, D52, D35, D3, D6, D7, D11. Tu starou dobrou D1 budeme mít hotovou v roce 2021.

Zrovna v pondělí jsme s Danem Ťokem zahájili stavbu chybějícího úseku D11 Hradec Králové – Smiřice. Lidi z Královéhradeckého kraje se konečně po 22 letech dočkali. Galerii fotek jsem vám sem dával.

Je toho samozřejmě mnohem víc, co se nám povedlo, ale nechci vás zatěžovat. A taky vám o tom průběžně píšu, třeba o podpoře výstavby nájemních bytů nebo bydlení pro mladé. Takže, kdo chcete tenhle náš vládní report pro vás občany vidět celý, znova opakuju, koukněte do komentářů. A předtím si uvařte kafe, je to výživné info ☕️

Jo a že je Česká republika na 4. místě v celosvětovém růstu mezd jsem vám už psal. Nebudu se opakovat. 

To, jak se nám v Česku daří, do velké míry záleží na tom, jak se daří našemu průmyslu. Jsme průmyslová velmoc. Myslím, že tenhle týden na 60. ročníku Mezinárodního strojírenského veletrhu v Brně to bylo krásně vidět. Na tuhle úžasnou akci jsem jel s ministryní průmyslu a obchodu Martou Novákovou a potkali jsme se se slovenským premiérem Peterem Pellegrinim. Samozřejmě výrazných osobností politiky i byznysu tam byla spousta. 

Ale popořadě.

Mezinárodní strojírenský veletrh je nejvýznamnější průmyslový veletrh ve střední Evropě, na který každý rok přijede víc než 1.600 vystavovatelů, z toho polovina českých, a 80.000 návštěvníků. Letošní ročník veletrhu byl o to významnější, že připomněl 100. výročí samostatného Československa a zároveň 100 let od založení prvního cechu průmyslníků. Mohli jsme tak se slovenskými kolegy nejen sledovat, na jaké úrovni je náš průmysl dnes, ale taky co naše národy během trvání společného státu dokázaly.

Když říkám, že jsme závislí na výkonnosti našeho průmyslu, tak musím zároveň dodat, že jsme závislí na exportu. Hned na úvod jsme s paní ministryní Novákovou, Klárou Dostálovou a panem prezidentem Hospodářské komory Vladimírem Dlouhým otevřeli Exportní dům. V něm se sdružují instituce, které podporují vývoz českého zboží do zahraničí. Je super zpráva, že se náš export pořád zvětšuje. Loni to bylo už v objemu 4,2 bilionu korun.

A teď zpátky k našim přátelům ze Slovenska. Zahájili jsme expozici Slovenské republiky a výstavu 100RIES, která představila české a slovenské průmyslové legendy uplynulého století. Určitě jste viděli tu fotku, jak s Peterem Pellegrinim spouštíme robota Kuku, který pak začal frézovat sochu Masaryka. Pokrok technologií je neuvěřitelný.

Často tady píšu, jak jsme si se Slovenskem blízcí a potvrzuje to i náš vzájemný obchod. Ačkoli jsou naši sousedi ani ne 5,5milionový národ, je to náš 4. největší obchodní partner a pro naše firmy zároveň 2. největší exportní trh. Hned po Německu. Loni jsme do něj vyvezli za 323,8 miliardy korun.

Když jsme byli nedávno na jednání české a slovenské vlády v Košicích, psal jsem vám, že chci Petera Pellegriniho vzít na tenhle strojní veletrh taky pro to, abychom probrali spolupráci na vyzbrojování našich armád. Tomu jsme se zástupci našich generálních štábů věnovali pracovní oběd. Po revoluci jsme náš zbrojní průmysl skoro zlikvidovali. Postavil se na nohy, vyrábí, exportuje, investuje v zahraničí a znovu se stává důležitou součástí našeho průmyslu.

A taky jsme se zúčastnili sněmu průmyslových svazů obou zemí. Já jsem řekl, že se musíme soustředit na vědu a výzkum a na finální výrobky. Ne jen montovat pro ostatní země, které to pak prodávají s vysokou přidanou hodnotou.

Pro mě to byl opravdu užitečný den. Ještě před zahájením veletrhu jsem zajel do První brněnské strojírny v nedaleké Velké Bíteši, která je důležitým zaměstnavatelem pro celý region. Vyrábí tady třeba letecké motory nebo startovací systémy letadel a vrtulníků. Taky je to největší slévárna přesného lití, kterou v Česku máme. A provozují i vlastní učňovské středisko a spolupracují s univerzitami po celé republice. A exportuje do celého světa, je to důležitý dodavatel pro hlavní hráče na trhu.

V Brně jsem se pak snažil projít co nejvíc expozic. K vidění tady byly úžasné kousky, jako třeba elektrická Škodovka budoucnosti nebo 3D tisk křídla na závoďák Buggati od Siemensu. Mluvil jsem s odborníky i obchodníky. Pomáhá mi to při uvažování nad další podporou a rozvojem našeho průmyslu a zahraničního obchodu.

K tomu je ale potřeba, abychom měli konečně akčního ministra zahraničí. Věřím, že kolegové z ČSSD už to definitivně vyřešili, pan Poche odjede zpátky do Evropského parlamentu a pan prezident jmenuje Tomáše Petříčka. Potkal jsem se s ním, protože jako premiér řeším evropskou agendu. Na evropské půdě se rozhodují zásadní věci na úrovni premiérů. Musíme probrat různé globální pakty, jako byla Istanbulská smlouva, Marrákešská smlouva, analyzovat je a rozhodnout, jestli je podpoříme nebo budeme žádat změny, nebo je odmítneme. Musíme o tom vést debatu napříč politickým spektrem.

Potřebujeme jasně definovat naši zahraniční politiku. Naše postavení v Sýrii a pomoc tamním uprchlíkům, kteří se chtějí vrátit do své země, kde se narodili, vztah k Libyi, exportní politika, velvyslanci, Evropská unie a tak dál. Ministři musí být v týmu a spolupracovat.

Pan Petříček mě ujistil, že pan Poche už se nebude na ministerstvu zahraničí angažovat. Pro naši zem je důležité, abychom měli samostatného a svéprávného ministra, kterého nikdo neřídí z pozadí. Bavili jsme se i o pomoci Indonésii, která zažívá strašnou katastrofu. Rozhodli jsme, že jí pošleme 10 milionů. 

A samozřejmě jsme se bavili o zahraničním obchodu. Je to totiž ministr zahraničí, který má naše podniky v zahraničí nejvíc podporovat a otvírat jim dveře na další trhy. Je potřeba rozjet podnikatelské mise. Naše firmy po nich volají. Vždyť naše závislost na export do Evropské unie je obrovská. V současnosti dělá 87 procent, takže potřebujeme expandovat i jinam.

Řekl jsem panu Petříčkovi, aby na tom co nejdřív začal spolupracovat s paní ministryní Novákovou. Ve spolupráci ministerstva zahraničí a ministerstva průmyslu a obchodu leží obrovský potenciál. Nejen v rozvoji naší ekonomiky, ale i v šetření nákladů. Potřebujeme razantně snížit počet těchto institucí a hledat synergie. Já se jako premiér snažím našim ministrům spolupráci zjednodušovat bez ohledu na jejich stranickou příslušnost. S každým jsem v kontaktu přes telefon, smsku nebo se operativně potkáváme.

Když už jsme u toho potkávání, měli jsme samozřejmě další jednání vlády. Tentokrát v mých oblíbených 6 ráno. Na základě mých jednání s hasiči na Dnech NATO jsme v rámci vlády rozhodli, že posílíme Hasičský záchranný sbor a v příštích třech letech přijmeme dalších 450 hasičů. Každý rok 150.

Taky jsme schválili koncepci Digitální Česko. Celkem se ta koncepce skládá ze tří strategických dokumentů: Česko v digitální Evropě, Informační koncepce České republiky a Digitální ekonomika a společnost. Je to opravdu komplexní záležitost a má ji na starosti náš vládní zmocněnec pro IT Vladimír Dzurilla. Posunujeme se k plně digitální státní správě, která bude sloužit občanům i firmám.

A udělali jsme toho už hodně. Od 1. července máme elektronické občanské průkazy s čipem, které umožňují online přístup ke službám státu. Vytvořili jsme kvůli tomu jednotnou identitu, abychom mohli používat jedno přihlášení a udělat všechno z počítače.  Zavedli jsme Portál občana, který jsme už od začátku spustili s  37 službami. Budeme je neustále rozšiřovat, dokud nezdigitalizujeme a nezpřístupníme lidem všechno, co se zdigitalizovat dá.

Teď zlepšení pro řidiče: do konce října si budeme moct ověřit, jak jsme na tom s body a sledovat platnost dokladů. Do konce roku zapojíme katastr nemovitostí. 

Portálem občana jsme dali možnost celé státní a veřejné správě jednoduše zpřístupnit služby občanům. Teď je i na nich, aby s nápady na další služby přicházeli. Ale digitalizace není jenom o poskytování služeb občanům a firmám. Největší prostor je v digitalizaci činnosti státu. Tím, že jsme schválili koncepci Digitální Česko, jsme určili směry, kterými se chceme vydat. 

To teď pro lidi hlavně znamená, že stát nebude požadovat po občanech a firmách data, které už stejně má. Třeba už při narození dítěte. Nechceme, aby jeho rodiče běhali po úřadech. Všechno se musí odehrát automaticky na pozadí – rodný list, matrika a tak dál. I založení firmy musíme umět z domova bez běhání po úřadech. Taky se zamýšlíme nad tím, abychom přenesli možnost založení firem na banky. Vždyť všichni musíme mít účet, když podnikáme.

Digitalizovat chceme i justici. Na ministerstvu spravedlivosti máme projekt eJustice. Na dopravě chceme vytvořit systém jednotné jízdenky, která přinese zjednodušení v cestování a elektrofonickou dálniční známku. Na ministerstvu financí běží projekt Moje daně s termínem ukončení do konce roku 2020. Přinese možnosti on-line podávání daňových přiznání, sdílení dat, předvyplnění formulářů a tím zkrácení času pro podávání. 

Taky pracujeme na projektech eLegislativa a eSbírka. Velkým projektem pro nás je digitalizace zdravotnictví, kde máme připravenou koncepci a pokračujeme v digitalizaci. Určitě jsme slyšeli o eReceptu. Další oblastí, které se před námi všichni báli, je stavební řízení. I tady jsme už začali. Zkrátíme všechny lhůty, prodlevy a umožníme lidem stavět rychleji.

Pracujeme na spoustě menších projektů, které si žádají spolupráci mezi jednotlivými ministerstvy, ale nebojíme se toho. Chceme naučit ministerstva spolupracovat. Jenom tak najdeme úspory, které můžeme znovu investovat a zvyšovat tím pohodlí pro lidi, zvyšovat efektivitu státu a šetřit čas i peníze nás všech.

Zaměřujeme se taky na synergie se soukromým sektorem. Vždyť oblasti, které my jako stát řešíme, oni už mají za sebou. Třeba bankovní identitu. Všichni jsme zvyklí používat internetové bankovnictví a my bychom chtěli dát občanům možnost přihlášení do služeb státu přes účet internetového bankovnictví. Bankovní účty jsou bezpečné, jsme na ně zvyklí a máme je všichni.

Prostě chceme připravit tuto zemi na všechny výzvy, které na nás nová doba klade. Včetně Průmyslu 4.0, který stojí na vědě a výzkumu. Chystám se navštívit jedinou fabriku tohoto typu v Německu. Až potom, co si ujasníme, co chceme, můžeme aktivně vyjednávat v EU o pozicích a penězích, které můžeme využít na další inovace.

A podpořili jsme návrh, aby se konečně OMEZILY PLATY POLITIKŮ, kteří kumulují funkce. Chceme omezit výši odměny při souběhu funkcí uvolněného člena zastupitelstva s funkcí poslance, senátora nebo člena vlády. Vemte si, že třeba z 81 senátorů jich 28 zastává další funkce. Vím, že jako člověk, který si může dovolit dávat veškeré své příjmy z politiky na charitu, jsem asi v jiné pozici než kolegové. Ale brát z veřejných peněz dva nebo tři plnohodnotné platy mi nepřijde normální. Já osobně jsem vždycky byl proti kumulaci funkcí. Bohužel ne všichni v hnutí to respektují.

Udělal jsem taky poslední krok, abych se pokusil vyřešit napjatou situaci na Českém vysokém učení technickém. V kauze pana profesora Vladimíra Maříka se angažuju už od června. Možná jste o tom slyšeli. Pan profesor Mařík dostal padáka z pozice ředitele Českého institutu informatiky, robotiky a kybernetiky od rektora ČVUT Vojtěcha Petráčka. Na to má jistě pan rektor právo, ale pokud odvolá šéfa špičkového výzkumného pracoviště, které dělá české vědě ve světě skvělou vizitku, pak předpokládám, že obratem zajistí, že ústav nově povede minimálně stejně schopný manažer, jako profesor Mařík. To nejenže nenastalo, ale po několika měsících je institut, do kterého vláda přispěla jednou miliardou korun takřka v rozkladu, rozpadají se vědecké týmy, odcházejí  průmysloví partneři a je ohroženo jeho financování. Nejde o nějaký běžný spor na pracovišti. Institut chystá naprosto zásadní vědecký projekt za stovky milionů korun, na kterém spolupracuje třeba i německé ministerstvo pro vzdělávání a výzkum. Do toho klíčoví lidé institutu jen pár týdnů před podáním grantu hrozí odchodem. Nemůžeme si tuhle destabilizaci dovolit. Nejde jen o ty stovky milionů - mimochodem do grantu je zapojeno i brněnské Vysoké učení technické - ale vědeckou prestiž celé naší země.

Takže jsem se rozhodl, že se pokusím udělat mediátora. Potkal jsem se společně ministrem školství Plagou a místopředsedou vládní Rady pro výzkum, vývoj  a inovace Karlem Havlíčkem  se zaměstnanci institutu a vyslechl si je za přítomnosti ředitele, abych měl informace z první ruky. Ti se postavili jednoznačně za odvolaného profesora Maříka. Potom jsme jednali s vedením školy a členy akademického senátu. Vím, že ČVUT je nezávislá instituce a já nehodlám zasahovat do akademických svobod. K nim ale patří i  odpovědnost a pokud vidím, že nám hrozí mezinárodní blamáž a ztráty stovek milionů, považuji za svoji povinnost pokusit se jednat.  Několik lidí mi řeklo, že oceňují mou snahu dobrat se věcné podstatě problému místo nějakých osobních averzí. Ale jestli byla moje snaha užitečná, se teprve uvidí. Konečné rozhodnutí je na akademickém senátu a panu rektorovi, měl jsem pocit, že si většina přítomných uvědomuje vážnost situace. Naše vláda neustále peníze na vědu a výzkum přidává, naše univerzity vychovávají skvělé vědce, nesmíme o ně touto cestou přicházet.

Mám teď zprávu pro české motoristy. Naše skupina V4 bojuje za to, aby povinné snižování emisí nebylo likvidační pro majitele starších aut. Europoslanci totiž předtím zvedli ruku pro návrh, že nová auta a lehké užitkové vozy budou muset od roku 2030 vypouštět o 40 procent CO2 míň než teď. My samozřejmě snižování emisí podporujeme, ale všechno má své meze. Obávám se, jestli to není stejně nepromyšlený projekt jako biopaliva, který EU vymyslela na základě studie Goldman Sachs, která předpokládala, že ropa bude stát 200 dolarů za barel…

Mít za cíl nahradit benzinové a dieselové motory aut elektromobily, je spíš fantasmagorie, než rozumné opatření. Obávám se, že pro naši zemi by to nepřineslo nic dobrého z hlediska dopadu na celou naši ekonomiku.

K naší V4 se připojilo i Bulharsko. Společně jsme poslali kancléři Sebastianovi Kurzovi, předsedovi Evropské komise Jeanu-Claudovi Junckerovi a předsedovi Evropské rady Donaldu Tuskovi dopis, že pro nás je únosné tempo snižování emisí 30 procent. Budeme o tom dál jednat.

Potkal jsem se s paní Libuší Bělohlávkovou. Je předsedkyní Stálého výboru pro sociální a zdravotní problematiku Rady vlády pro bezpečnost a ochranu zdraví při práci. Slíbil jsem jí už před časem, že se potkáme. Poslala mi docela děsnou statistiku, že každého 2,5 dne zemře v práci člověk. Za posledních 15 let zemřelo na pracovní úraz 2,5 tisíce lidí. Jako vzorový příklad mi poslala otřesný případ člověka, který po zásahu elektřinou přišel o obě nohy a ruku, ohluchl, nehodu nezpůsobil a přitom mu zaměstnavatel doteď odmítá vyplatit jakékoli odškodné. Potkali jsme se tedy s paní Bělohlávkovou v Hrzánském paláci a dohodli, že napíšu na MPSV dopis s požadavkem vypracovat koncepci úrazového pojištění. Příští týden posílám.

No už abych končil, začal jsem šestou stránku. Měl jsem schůzku s předsedou Evropského účetního dvora Klausem-Heinerem Lehnem. Řekl jsem mu můj názor na evropský rozpočet.

Spolu s ministrem životního prostředí Richardem Brabcem jsme jednali s generálním ředitelem Veolie Philippem Guitardem o jejich plánovaných investicích a společenské zodpovědnosti. V Lichtenštejnském paláci jsem přijal pana prezidenta Makedonské republiky Ďorge Ivanova. Mluvili jsme hlavně o ilegální migraci a zkušenostech Makedonie s ní, které jsou děsivé. Taky o tom, že podporujeme integraci Makedonie do EU a NATO. Taky o naší podpoře při zvládání nelegální migrace a ekonomické spolupráci.

V Hrzánu jsem si ještě rychle uklidil pracovní stůl a sbalil část věcí. Se zbytkem mně pomůžou kolegyně. Příští týden se totiž  stěhujeme zpátky na Strakovku.

A samozřejmě volby. S Monikou jsme šli volit už v pátek v Průhonicích. Venku i vevnitř bylo několikanásobně víc novinářů než voličů. Jak to celé dopadlo, už víme. Mějte se fajn 🤓Čau lidi, tak tohle říkal náš první prezident Masaryk: "Člověk mnoho vydrží, má-li cíl." Určitě to taky znáte. Možná ne jako citát, přišli jste si na to v životě sami. Mám ten citát rád. Ve středu jsme oslavili 168 let od chvíle, co se TGM narodil. Vzdal jsem mu hold v jeho rodišti i na jeho hrobě. 

Můj cíl je teď jasný: zrychlit jednání o vládě. Zatím je s námi ochotná jednat jen ČSSD, SPD a KSČM, ostatní o tom jen mluví. Ve skutečnosti ale jednat nechtějí a kladou si takové podmínky, o kterých ví, že je nemůžeme splnit. Mezitím naše vláda, o které se říká, že je v demisi, normálně maká. A prokazatelně víc, než všechny vlády, které tu byly před námi. Do toho se scházíme se všemi, kteří mají zájem se o vládě bavit. Do konce března budu informovat pana prezidenta, kam dospělo vyjednávání.

Každopádně, tenhle týden jsem si užil. Strávil jsem ho totiž v terénu, nejen v kanceláři. V neděli večer jsme sedli s ministry na pražském Hlaváku do vlaku a vydali se do Kroměříže 🚆 Začalo totiž naše vládní turné po krajích. A hádejte, který ministr vlak nestihl a musel přistupovat v Pardubicích. Ano, ministr kultury 😂 Vlak končil v Hulíně. Tam nás přivítal místňák a náš předseda sněmovny Radek Vondráček. A udělal to jak se sluší a patří: panáky slivovice.

Na vlak navazoval autobus, který nás hodil do Kroměříže. Tam nás čekal hejtman Jiří Čunek a zavedl do pivnice Černý orel. Dobré pivo i jídlo, fakt ideální místo na teambuilding. Doteď jsme se s ministry potkávali jen na jednání vlády, kde je každý trochu ve stresu a pod nákladem pracovních povinností. Tady jsme se líp poznali jako lidi 🍻

Flámovat jsme ale nemohli, odjezd od hotelu byl v půl sedmé ráno a v 6:45 už jsme vcházeli do kroměřížské nemocnice. Potřebujou tam pomoct s magnetickou rezonancí. Povídali jsme si s vedením nemocnice i lékaři, že pacienti musí na vyšetření čekat několik týdnů. Stavba nové přístavby bude stát 90 milionů, z toho samotný přístroj 25 milionů. Celkově potřebuje nemocnice investovat půl miliardy. Pomůže jí s tím nejen kraj, ale i stát 👍

Taky jsme se zajeli podívat do Krajské nemocnice Tomáše Bati ve Zlíně. Internu mají rozstrkanou po několika pavilonech a potřebovali by úplně nové moderní prostory, kde by se to sjednotilo a ulehčilo život doktorům, sestřičkám a hlavně pacientům. Celkově by nová nemocnice stála 4 miliardy 🏥 Navrhl jsem, že by třetinu financoval kraj, třetinu stát a třetinu nemocnice.

Pro lidi ze Zlínského kraje je téma číslo jedna doprava. Šli jsme se podívat, jak pokračují silniční stavby kolem Otrokovic, Valašského Meziříčí, Vizovic ⛏ V Pravčicích mi dali petici, aby se už konečně dostavěly dálnice D49 a D55. Podepsalo ji 15 tisíc lidí. Ta D55ka by se měla začít stavět už letos, ale D49ku už roky blokují ekologové. Mezi Hulínem a Fryštákem totiž prý žije křeček polní 🐹 A kvůli němu by celý okres měl dál jezdit po okreskách a všechny vesnice okolo mít zahlcené ulice auty a kamiony 🙈 Ale věřím, že se to rychle pohne. Musí rozhodnout krajský soud v Brně, u kterého to teď stojí. A věřím, že rozhodne ve prospěch občanů. V budoucnu podobné případy vyřeší novela zákona, kterou prosadil Dan Ťok. 

Šli jsme se kouknout i do údolí u Vlachovic, kde má vyrůst vodní nádrž za 5,5 miliard korun. Tu si naštěstí přejí všichni a nebrzdí ji žádný aktivista. Bude to nejen zdroj pitné vody, ale ochrání i okolí před povodněmi. Všichni se na ni těší.

Ve Zlíně jsem samozřejmě nemohl vynechat Památník Tomáše Bati. Ještě jako ministr financí jsem inicioval jeho rekonstrukci a taky jsem na ni spolu s tehdejším ministrem kultury sehnal peníze. Přestavba by měla být do konce října hotová. Konečně. Dostaneme tenhle klenot české historie i architektury do stavu, v jakém byl v roce 1933. Bude tam dokonce viset replika Junkersu F-13, ve kterém Baťa tragicky zahynul. 

Jak všichni víte, Tomáš Baťa je pro mě obrovský vzor. Byl odvážný a neuvěřitelně schopný. Měl by být vzorem pro každého podnikatele. A taky politici by se měli poučit jeho velkorysostí a schopností dlouhodobého plánování. Nápad na mou knížku "O čem sním, když náhodou spím" byl přímo inspirovaný jeho "Budujme stát pro 40 000 000 lidí."

Rekonstruovat se bude i další perla zlínského funkcionalismu. Velké kino, jedno z největších vůbec v Evropě 🎦 Bavil jsem se s primátorem, proč se dva roky s kinem nic neděje. Říká, že je to problém památkářů. Rozumím, že se musí zachovat původní ráz budovy. Musí s tím pomoct pan ministr kultury.

Každý ministr měl v kraji trochu jiný program. Samozřejmě ministr zdravotnictví chodil po nemocnicích, ministr školství po školách a podobně. Chtěli jsme toho stihnout co nejvíc, ne chodit jako stranická delegace. Dohromady jsme se potkali až ve Vsetíně na obědě se starosty. Dorazilo jich kolem dvaceti a povykládali nám o problémech ve svých obcích a městech. A konečně měli možnost se dozvědět z první ruky, co vláda chystá. A takhle to budeme dělat ve všech krajích 😎

No a večer přišla debata s občany. Jeden starší manželský pár mi na ni přinesl jako dárek slivovici z roku 1979. Já jsem na oplátku rozdával svou knížku. Bylo to moc příjemné a ještě jednou vám děkuju za vaše dotazy a podněty 😍

A mám vzkaz pro vás všechny, nejenom do Zlína a okolí: máme teď jeden z nejvyšších růstů v Evropě, táhne ho hlavně spotřeba domácností, spotřeba firem a taky jejich export. Chceme začít masivně investovat, aby ten růst byl ještě vyšší. Nejdůležitější je bydlení 🏠 Tady stát zaspal a nájemné dramaticky stoupá. Ale mladé rodiny potřebují i školy a školky 👨‍👩‍👧‍👦 Samozřejmě budeme investovat i do nemocnic, domovů důchodců, obchvatů, dálnic, kulturního dědictví a do sportu. Vytvoříme dotační fondy, ze kterých budou moct obce a různé instituce transparentně čerpat peníze. A taky uděláme jeden velký investiční superfond, ze kterého se bude čerpat na opravdu velké projekty. Uděláme si přehled všeho, co je potřeba v jednotlivých krajích vybudovat. Potom to seřadíme podle priorit a začneme systematicky budovat. V každém kraji podle toho, co je potřeba.

Povídání s lidmi a práce přímo v terénu mě naplňuje ze všeho nejvíc. Už v úterý jsem ji ale musel vyměnit zase za kancl. A tady přichází opět týdenní zkratka:

Jednání se zástupci dopravců ČESMAD. Pomáháme jim vyřešit jejich situaci, když vnitřní trh v Evropě je omezuje a nefunguje. Jde o 2200 firem s 25 tisíci vozidly, nemůžeme si dovolit, aby se dostaly do ekonomických problémů 🚚 

Jednání se sportovními svazy: máme vizi Rozpohybujeme celé Česko, změníme financování sportu tak, abychom se začali přibližovat vyspělým zemím, které investují do sportu trojnásobně oproti nám. Podpoříme tradiční sporty a peníze budeme přidělovat flexibilněji. Prostě chceme, aby dostal šanci každý projekt, který má potenciál 🏃

Vystoupil jsme na Fóru českého stavebnictví. Asi jste viděli tady na Facebooku, jaký dárek jsem dostal od firmy RAKO: obří obkladačku 60x60cm s mým portrétem 😀 V projevu jsem upozornil třeba na to, že jsme jako stát rozjeli dopravní stavby za 150 miliard, ale samy stavební firmy to nemusí stíhat, protože mají málo pracovníků. Na stavebníky myslím a držím jim palce, hlavně aby zvládli to, co mají teď od nás na stole. Celý můj projev si můžete přečíst tady: bit.ly/forum-stavebnictvi

Zvyšujeme rekordně důchody, meziročně o 918 korun. Každý se ptá, odkud na to vezmeme peníze. Ty jsou zablokované na privatizačním účtu, který se vždycky předtím na důchody používal. Teď ale musíme udělat novelu zákona, abychom mohli peníze převést do rozpočtu. 

Máme za sebou jednání s Uberem 🚖 už jsem vám o tom v týdnu psal. Jasně jsem jim vysvětlil, že u nás musí podnikat podle zákonů. Dohodli jsme se, že si okamžitě zřídí živnostenský list a jejich řidiči budou mít co nejdřív licenci. Taky si dobrovolně zavedou EET. Nechápu, proč to už někdo nevyřešil před námi, když tady už tak dlouho podnikají. Moderním technologiím fandím. A jsem rád, že tak rychle na mou výzvu zareagovali.

Život není jen práce. Člověk se musí umět na chvilku zastavit a popřemýšlet. Já měl tenhle týden hned několik příležitostí. Slavili jsme 168. výročí narození Tomáše Garrigue Masaryka 🇨🇿 Já jsem mu vzdal hold nejen na jeho hrobě v Lánech, ale i v jeho rodném Hodoníně. Poslední dva roky tam nikdo z vlády nejel, což mi přijde dost divné. 

V Brně jsme si připomněli jedno tragické výročí. Za druhé světové války, přesně před 75 lety odtud vyjel první hromadný transport Romů do vyhlazovacího tábora Osvětim II - Březinka. Položil jsem věnec k pamětní desce. Předčítaly se i úryvky z pamětí těch, kteří holocaust prožili. Už jen zkusit si to představit je strašné. Přemýšlím, jaká zvěrstva jsou lidé schopní si dělat navzájem.

Potkal jsem se s Bohumírem Dufkem z Asociace samostatných odborů. Má zajímavý nápad, že by se zavedla elektronická neschopenka. Do ní by doktoři dělali záznamy on-line. Dost by to omezilo fixlování, takže bychom tím pádem mohli i zrušit první tři dny neplacené pracovní neschopnosti a lidi ve firmách by mohli dostávat peníze už od prvního dne nemoci 🤒 Chceme se o tom dál bavit.

V pátek ve sněmovně proběhla další politická komedie. Jak jinak. Takzvané "demokratické strany" chtěly jednat o tom, jaké kroky může a nemůže dělat naše vláda v demisi. Řekl jsem jim jasně, že my neprovádíme žádné čistky, jak to s oblibou prezentují, ale jsme spíš taková hospodyně, která uklízí nepořádek, který oni způsobili.

Snížili jsme počet politických náměstků z 31 na 20 a zrušili 14 náměstků pro řízení, protože jsme je nepotřebovali. Odvolali jsme ředitele České pošty protože neměl žádnou vizi a hospodařil netransparentně. Pošta je v rozkladu a špatně platí lidi. Takže my jsme udělali to, co by udělal každý dobrý hospodář: vyhlásíme výběrové řízení na nového ředitele. Otevřené a transparentní. Už ji nebudou řídit žádní lidé z pozadí.

No a když už opozice křičí o čistkách a o tom, že vláda v demisi by měla jen “topit a svítit”, tak jsem jim připomněl jejich vlastní nedávnou historii. Konkrétně, co dělala Topolánkova vláda, když byla v demisi: že prodali Aero Vodochody. Kvůli IPB a Nomuře jsme přišli o Plzeňský Prazdroj, a když jsme chtěli, aby nám za něj zaplatili férovou cenu a žalovali jsme je v arbitráži o 100 miliard, tehdejší ministr financí v demisi Vlastimil Tlustý z ODS jim to odpustil 🤔 A taky, že povyhazovali celé vedení inspekce vnitra, která se dnes de facto jmenuje GIBS. A nikoho se na nic neptali. Udělali nevratné kroky a škody. My na rozdíl od nich nic neprivatizujeme, neděláme nic nevratného, prostě jenom měníme lidi, kteří nikdy neměli na svých postech být. Řečníci z řad opozice neměli žádné argumenty. Ale stejně zvládli mluvit čtyři hodiny ⏲

Mezitím naše ministryně Klára Dostálová v Bruselu projednala s Evropskou komisí naši novelu zákona o státní službě. Výsledek byl pozitivní, samotná Evropská komise nemá proti našim návrhům námitky. Díky novele už nebude náměstek víc než ministr a státní správa se může víc otevřít veřejnosti a získat další kvalitní lidi. A opozice kvůli tomuhle prskala. Opět zbytečně.

Příští týden začne zase naplno. Zítra vyrážíme s ministrem kultury na obhlídku významných památek v Praze. Žádají si velké investice a chci se kompletně seznámit s jejich stavem. Projdeme Národní muzeum, Státní operu, Invalidovnu, Veletržní palác. Den poté vyrážíme s ministry na další turné - tentokrát do Libereckého kraje. Tak sledujte můj Facebook. A vy všichni z Liberce a okolí, těším se na vás! 🤓